SERMO V Ne timeas 78r «Ne timeas, Zacharia, quoniam exaudita est oratio tua» Lucae 1. «Puer autem crescebat et confortabatur spiritu, et erat in desertis usque in diem osten¬sionis suae in Israel» etc. (Luc. 1 in fine). Quia de eo, qui «maior» et «plus quam propheta», ‹angelus›, virgo, eremita, praedi¬cator et martyr, dicendum mihi est, hinc gratiam Dei imploremus. «Puer», id est Johannes Baptista, adhuc ‹in teneris annis› «“crescebat” quoad augmentum corporis, “et confortabatur spiritu” quoad augmentum gratiae et virtutis» manens «“in desertis” ab hominibus separatus, ne aliorum consortio coinquinaretur et ut liberius con¬templaretur». Et ostenditur contemplativam vitam debere esse primam, ‹“usque in diem ostensionis” etc., quando scilicet incepit vitam activam miscere contemplativae praedicando populo Israelitico, ut habetur Lucae 3 infra: ‘In decimo quinto anno imperatoris Tiberii’› etc. Gaudendum est nobis hodie, quia Gabriel praedixerat, quoniam «multi in nativitate eius gaudebunt». De laudibus Johannis Baptistae quid effica¬cius dici potest quam, quod Veritas dixit Matthaei 11: «Inter natos mulierum non sur¬rexit maior», et hic «fuit missus a Deo» (Joh. 1) etc. Primo dicendum iuxta historiam de puero, quo modo natus et qualem sibi vitam instituit, qui corpore «crescebat»; et ibi contra gulosos. Secundo de gratia, quia «Johannes est nomen eius», et crevit in eo gratia, quia dietim «confortabatur spiritu»; ibi de multiplici gratia, quae fuit in eo. Ibi doctrina habendi gratiam etc., et tangatur de spiritu prophetiae. Tertio de vita contemplativa et activa, quia ‹in desertis usque ad ostensionem›; et ibi de triplici deserto. PARS PRIMA De Johanne Baptista iuxta historiam, et ibi de gula De primo: Evangelium sub casu suo recite¬tur, quo modo hodie nascens mundum intravit ‹plenus Sancto Spiritu›, licet in peccatis primo conceptus, quia «surrexit», quo modo sapientis¬sime et virtuosissime vitam puer «teneris sub annis» instituit, et quo modo patris Zachariae oratio exstat exaudita: «Ne timeas, Zacharia», etc. «Fuit in diebus Herodis, regis Judaeae, sacerdos quidam nomine Zacharias, de vice Abia, et uxor eius de filiabus Aaron et nomen eius Elisabeth. Erant autem iusti ambo ante Deum incedentes in omnibus mandatis et iustificationibus Domini sine querela; et non erat eis filius eo, quod esset Elisabeth sterilis et ambo processissent in diebus suis. Factum est autem, cum sacerdotio fungeretur Zacharias in ordine» in diebus suis «secundum consuetudinem sacerdotii, sorte exiit, ut incen¬sum imponeret ingressus in templum Domini. Et omnis multitudo populi erat foras orans hora incensi. Apparuit autem ei angelus Domini stans a dextris altaris incensi. Et Zacharias turbatus est videns, et timor irruit in eum. Ait autem ad eum angelus: Ne timeas, Zacharia, quoniam exaudita est deprecatio tua, et Elisabeth uxor tua pariet tibi filium, et vocabitur nomen eius Johannes. Et erit tibi gaudium et exsultatio, et multi in nativitate eius gaudebunt. Erit enim magnus coram Domino, et vinum et siceram non bibet et Spiritu Sancto replebitur adhuc ex utero matris suae. Et multos filiorum Israel con¬vertet ad Dominum Deum ipsorum. Et ipse praecedet ante illum in spiritu et virtute Eliae, ut convertat corda patrum in filios et incredulos ad prudentiam iustorum, parare Domino ple¬bem perfectam. Et dixit Zacharias ad angelum: Unde hoc sciam? Ego enim sum senex, et uxor mea processit in diebus suis. Et respon¬dens angelus: Ego sum Gabriel». De secundo primae <partis>, scilicet quo modo «crescebat», scilicet corpore, tangenda est vita, quia «de locustis» etc. ‹et vinum et siceram non bibit› et generaliter nullum potum inebriativum. Ibi tangendum de gula et vinolentia. De gula vitanda sanctus Johannes curam fecit primo, ex multis causis, ‹quia, ut dicit Glossa super capitulum Matthaei 4, “in pugna Christi prius contra gulam agitur; frustra contra alia vitia laboraretur, nisi ipsa prius refrenaretur”. Et alia Glossa: “Dia¬bolus victus de gula non temptat de libidine”›. ‖Et «gula est intemperans cibi et potus voluptas, per quam parentes primi humani generis paradisi felicitatem perdiderunt et in hanc aerumnosam vitam deiecti sunt, ubi omnis homo per peccatum nascitur, per laborem vivit, per dolorem moritur. Quae tribus modis in homine regnat, dum homo gulae causa horam statutam anticipat, dum exquisitiores cibos sibi praeparare iubet, quam corporis necessitas et personae qualitas re¬quirit, vel si plus accipit in edendo vel bibendo propter intemperantiae desiderium».‖ ‹Est enim hoc vitium multis ex causis detestabile: Primo natura dissuadet, quare homo com¬parative ad corporis magnitudinem inter omnia animalia habet minimum os. Secundo est quies daemonum (Matth.). Legio daemonum dixit ad Christum: “Si eicis nos, mitte nos in gregem porcorum”. Ubi Glossa: ‘Ut porci dum quis vivit, diabolus in eo potestatem accipit’. Tertio <est> iniuria proximum corrum¬pendo, qui de facili imitatur. Ad Romanos ⌈13⌉: “Noli cibo tuo illum perdere, pro quo Christus mortuus est!” ⌈Jacobi 2⌉: “Hii sunt in epulis suis” maculantes non se tantum, sed et alios suo exemplo. Quarto gulosus superflue expendit, quod deberet dare pauperibus. Bernardus: “Noli putare, quod impendas gratuitum, proximo velis nolis, debitor es!” Item surgunt convicia et verbera ex crapulis et ebrietatibus. “Tumultuosa ebrietas” (Pro¬verb. ⌈15⌉)›. Item ‹Deo contumelias infert, quia ventrem suum deum facit. Ad Philippenses 3: “Quorum venter Deus est”. Augustinus in Glossa: “Hoc colitur, quod prae ceteris diligitur”. Item de templo Spiritus Sancti facit coqui¬nam diaboli. II Ad Corinthios 6: “Vos tem¬plum Spiritus Sancti” etc. Item foedat Trinitatis imaginem in homine. ‘Denigrat enim faciem super carbones’. Hiero¬nymus: “Nihil adeo obturat intellegentiam sicut comessatio et ebrietas”. Item elongat a Deo et facit eius oblivisci. Oseae 13: “Saturati sunt et elongaverunt cor suum et obliti sunt mei”. Quare optat Psal¬mista: ‘Maxillas eorum constringe, ut approxi¬ment ad te’, sicut famelicus ⌈accipitur⌉ ad suum dominum. Item contemnunt Deum gulosi, ut Esau. Genesis 25: “Abiit parvipendens, quod primo¬genita vendidisset”. Unde in Threnis: “De¬derunt speciosa quaeque pro cibo”›. Item ‹inquinat os, in quo immunditia plus vitiosa, et membrum divino cultui dedicatum. Item prohibitio prima facta de gula in paradiso: “Ne comedatis de ligno scientiae boni et mali!” (Gen. 2)›. Item ‹multa mala in Vetere et Novo Testa¬mento ex gula venerunt. Eva decepta decepit, Noe inebriatus nudatus, Loth duplex commisit incestum (Gen. 19), Esau vendidit primogenita (Gen. ⌈21⌉), Absalon in convivio interfecit Amon fratrem suum, Pharao post grande con¬vivium pistorem suspendit. Item propter hoc vitium filii Israel in iram Dei ceciderunt. Psalmus: “Adhuc escae eorum erant in ore ipsorum”. Et filii Job bibentes vinum oppressi sunt. Ratio Gregorii: ‘quia inter convivia mentis bona intentio minus ⌈furet⌉, minus provida est’. Item Johannes ab Herode in convivio decollatur (⌈Matth.⌉ 6)›. Item ‹spiritus gravatur. “Attendite, ne gra¬ventur corda vestra crapula et ebrietate!” Gregorius: “Quanto plus corpus impletur, tanto anima minoratur”. Hieronymus: “Qui luxuriatur, vivens mortuus est; qui inebriatur, mortuus et sepultus”. Rationis vile sepulcrum ebrietas. Item loquacitas ex convivio oritur. Grego¬rius in homilia de divite epulone: “Prima in male convivantibus famulatur culpa loqua¬cita<ti>s”. Item oritur lascivia: ‘Manducarunt et bibe¬runt et surrexerunt ludere’ (Exod. ⌈22⌉). Surgit ex ea luxuria: “Saturati sunt et moechati sunt” (Jer. 5). Ad ⌈Philippenses 9⌉: “Nolite inebriari vino, in quo est luxuria!” Proverbiorum 20: “Luxuriosa res est vinum”. Item oritur incompassio: Dives epulo non compatiebatur Lazaro›. Item ‹<ebrietas> tollit sapientiam. Pro¬verbiorum 20: “Quicumque” ebrietate “delec¬tatur, non erit sapiens”. Job 28: “Sapientia non invenitur in terra suaviter viventium”. Hiero¬nymus: ‘Venter pinguis crassum sensum generat’. <Ebrietas> facit furiosum. Oseae 7: “Coepe¬runt principes furere ⌈animo⌉”›. Item de vinolentia specialiter cavebat sanctus Johannes, ‹quia mundi vinum, licet dulce et suave in principio, interficit in fine. Proverbio¬rum ⌈22⌉: “⌈Non intueris⌉ vinum, quando flavescit in vitro et cum splenduerit color eius! Ingreditur enim blande, et in novissimo ardebit ut coluber”›. Item ebrietas curam omnem deponit nec curat debita, et errat in omni opere. Isaiae 19: «Dominus miscuit in medio Aegypti spiritum vertiginis, et errare fecit Aegyptum, sicut errat ebrius». Quare depauperantur ebrii, quando sine cura et ordine vivunt. Item ebrietas et crapula venduntur in taberna diaboli. Unde diabolus cum tribus taxillis, scilicet «concupiscentia 78v carnis, oculorum et superbia vitae», in sua taberna mundum spoliat. Et in taberna, ubi ludit cum taxillo con¬cupiscentiae et vinum ebrietatis propinat, habet praecones ad crapulam incitantes et ad luxuriam, scilicet vetulas et lenones etc. De quibus maledictis copulatricibus dicitur Joelis 3: «Posuerunt puerum in prostibulo et puellam vendiderunt pretio, ut vinum biberent»: pue¬rum, scilicet affectum purum et innocentem, et puellam: animam immaculatam. Istae vetulae miscent in taberna diaboli vinum et decipiunt. Isaiae 1: «Vinum tuum mixtum est aqua», quia nulla est sincera voluptas, ut dicit Boethius. Et Seneca: ‹Ista, quae sic petis, tamquam dent laetitiam, doloris causa ex¬sistunt›. Proverbiorum ⌈13⌉: «Risus dolore mis¬cebitur, et extrema gaudii luctus <occupat>». ‖Exemplum de crapuloso divite, qui loque¬batur ad animam, cur non maneret, quando infirmabatur. Et quia noluit manere, dixit, quod iret ad diabolum etc.‖ ‖«Qui cupis esse bonus et vis dinoscere verum, ut mortis socium sic mordax effuge vinum! Nulla febris hominum maior quam viteus humor: Surdescunt aures, balbutit denique lingua. Dic mihi, dic, ebrie: Vivis an morte gravaris? Pallidus ecce iaces, prorsus sine mente quiescis. Non bona, non mala, nec dura nec mollia sentis».‖ Item ‹ebrietatem et crapulas crebras se¬quuntur fames, vigilia; item infirmitas. Eccle¬siastici 37: “In multis escis non deerit infir¬mitas”, et “propter crapulam multi perierunt”. Multi contracti, claudi, leprosi etc. Item haec voluptas morte est amarior, quia interficit morte corporali, morte culpae et damnationis. Item inficit, suffocat, dure affligit, vix curatur, multas expensas requirit, servitutem parat vilissimi laboris ad unius sacci repletionem tendens. Et etiam “voluptas gutturis vix duorum digitorum latitudinem habet”›. Eapropter ‹squinantiae gutturis, quae homi¬nem suffocat, aequiparatur. Et est morbo regio similis, qui multas requirit expensas. Ecclesiastes ⌈5⌉: “Omnis labor hominis in ore ipsius”. Et comparatur sacco perforato in¬ferius. Proverbiorum ⌈12⌉: “Venter impiorum insatiabilis”. Aggaei 1: “Qui merces congre¬gavit et misit in sacco pertuso”. Comparantur <luxuriosi> porco; quos dia¬bolus hic pascit, ut de eorum pernis devoret in inferno›: «Hic est pincerna. Qui pinguis est quasi perna, morte, quae aeterna, moritur ut hodierna». (Metra per diabolum facta etc.) ‹Gula est frenum diaboli, quia quando se homo per gulam ducere mittit, vadit ad omnia peccata› etc., luxuria<m>, furtum etc. «Qui plus vult zeren, quam suus plug potest geheren» etc. Sanctus Johannes sprevit «vinum» mundi «et siceram» etc., et elegit vinum Dei, scilicet vinum compunctionis, et est paenitentia et martyrium, et vinum iucunditatis, hoc est sanctorum contemplatio. Non potest homo simul bibere vinum Dei et vinum diaboli. Vinum Dei non saperet ei, quia palatum haberet febricitantis. Vinum Dei est prius pungitivum, postea dulce. Unde in Canticis: «Bibe vinum meum cum lacte meo!» «Osten¬disti populo tuo dura». In officina confessionis hoc vinum venditur, quia cellarium Domini. Genesis 49 de Juda, qui interpretatur «con¬fitens», dicitur: «Lavabit in vino stolam suam». Uva est anima torculari crucis vel paeniten¬tiae compressa, sanguis uvae: cruciatus animae, ut pudor de peccato, timor et dolor de gehenna. Et hoc vinum ‹pallium Judae›, id est confiten¬tis, emundavit. Istud vinum inebriat, quia facit eum ‹exuere veterem hominem›. «Ebrii erant», qui se ex¬spoliaverunt bonis «et posuerunt ante pedes apostolorum». «Ecce, nos reliquimus omnia» etc. Item facit omnem pudorem deponere, ut patet in Maria Magdalena, quae non erubuit convivantes (Luc. ⌈8⌉). Praecones huius sunt praedicatores, et ideo primo debent bibere, ut medicus facit, ut ait Augustinus: ‹Prius bibit medicus, ne postea horreat aegrotus; et Christus prius bibit calicem passionis›. Dominum non diligit, qui secum de calice passionis non bibit. Sed peccatis nostris exigentibus plures cur¬runt ad tabernam diaboli quam Dei, ex eo forsan, quia quod carius venditur, citius appetitur. Dominus facit bonum mercatum, quia pro nihilo salvos facit. Isaiae 55: «Venite, emite absque argento et ulla commutatione vinum et lac» pro nihilo, quia «non sunt condignae passiones» etc. Qui vivit in paenitentia, de hoc vino plena habet dolia. Vinum iucunditatis est gratia Dei dulcis. De hoc vino dicitur Esther 1, quod ‹nullus cogebatur ad bibendum›, quia coacta servitia non placent Deo. «Voluntarie sacrificabo tibi». «In me sunt, Deus, vota mea, quae reddam» etc. Invitatur tamen quis, ut in Canticis: «Come¬dite, amici mei, et inebriamini!» «Inebriabuntur ab ubertate domus» etc. Et de apostolis, supra quos cecidit Spiritus Sanctus, dicebatur: «Hii ebrii sunt». «Ave, gratia plena». «Stephanus plenus gratia». De qua gratia infra dicam, quia Johannes vas gratiae etc. PARS SECUNDA De nomine Johannis, et ibi de multiplici gratia a) De divisione gratiae «Confortabatur spiritu», quia «Johannes», id est: «in quo gratia». In Sacra Scriptura ‹gratia tripliciter capitur: pro dilectione, qua quis alium gratum habet›. Sic dicitur in Scripturis saepe: «Si inveni gratiam in oculis tuis». ‹Secundo pro dono liberali; sic dicitur: “Hanc gratiam facio tibi”. Tertio pro recompensatione doni, et dicitur “gratiarum actio”›: «Gratias agamus Domino Deo nostro». Sed Johannes fuit «plenus gratia» secundo modo capiendo, quia duplex est effectus primae gratiae et incitamentum triplex. Duplex est dilectio Dei: generalis, qua omnia diligit, secundum illud: «Nihil odisti, Domine, horum, quae fecisti»; alia specialis, qua creaturam rationalem specialiter diligit, quam ad quandam supernaturalem amicitiam et participationem reducit. Et secundum hoc dupliciter capitur gratia: generaliter primo pro quolibet dono, quod ab illa generali dilectione procedit; et secundum hoc dona naturalia et fortuita dicuntur bene gratiae. Alio modo specialiter capitur pro dono supernaturali procedente a speciali dilectione Dei in creaturam rationalem, ut in Deum amicitia supernaturali reducatur, sive talia bona fuerint actuales motiones 80r mentis, quibus ‹movetur a Deo ad aliquid cognoscendum, volendum et ⌈augendum⌉›, sive etiam fuerint habitus permanentes in anima, ‹qui sunt principia actuum› praemissorum. Et secundum hoc solent distingui triplicia bona Dei, scilicet naturalia, fortuita et gratuita. Sed quia talis reductio spiritus in Deum fit dupliciter, scilicet mediate et immediate – primo modo dispositive ad veram amicitiam et unionem cum Deo, immediate, quod per hoc ipsum spiritus iam Deo amicabiliter et gratanter uniatur –, idcirco duplex solet distingui gratia, scilicet gratis data et gratum faciens. Gratis data cum generali convenit, quia gratis confertur, sed differt in hoc, quia datur pro acquisitione gratiae gratum facientis, ut sunt divini instinctus et bonae operationes, quibus quis ad conversionem vitae instigatur. Et similiter sunt dona Spiritus Sancti, ut dicitur: «Divisiones gratiarum sunt, alii datur sermo sapientiae, alii sermo scientiae» etc. (I Ad Cor. 12). Gratum faciens gratis datur et spiritum Deo gratum facit, sine qua nemo potest Deo placere. Si de ingrato debet fieri Deo gratus, oportet, quod aliqua mutatio fiat, quae in Deo non potest fieri, igitur in creatura. Quare infunditur donum supernaturale. Quae gratia gratum faciens dicitur. Et recte, sicut creaturae habent formas et virtutes, per quas perfectiones naturales con¬sequuntur, sic rationalis creatura providet per gratiam, ut per eam supernaturalia consequatur. ‹Liquet, quod non habens gratiam non potest de condigno eam mereri, – alias, si ex merito, non esset gratia –, sed ex congruo bene, quia decet et congruit divinae bonitati, ut quando quis “facit, quod in se est”, quod tunc aperiat manum suam et liberaliter dona sua diffundat. Peccator enim, cum conatur placere divinae bonitati, gratiam sine dubio consequitur, quia ‘stat ad ostium’› etc. Et secundum quod conatus ille est maior et perfectior, secundum hoc et gratia sibi infundi¬tur. Habens gratiam potest de condigno eius augmentum mereri et regnum caelorum – con¬siderando meritum, non prout a nobis est, quia ut sic «non sunt condignae passiones» etc., sed Spiritu Sancto specialiter operante et nobis cooperantibus conquisitum, ut sic opus nostrum effici<a>tur supernaturale et conse¬quatur finem supernaturalem, scilicet gloriam. Quidquid doctores attribuunt gratiae, hoc et caritati. ‹Sicut gratia gratum <facit>, ita caritas carum›. Gratia praeveniens est operans in nobis, infusa gratum faciens: «Deus meus, miseri¬cordia eius praevenit me». Subsequens est cooperans, quando coopera¬tur liberum arbitrium. Psalmus 22: «Miseri¬cordia tua subsequetur me». <Est> et subse¬quens et cooperans simul, scilicet quod gratia et liberum arbitrium simul cooperantur. Sanctus Thomas ponit «quinque effectus gratiae: primus <est>, ut anima sanetur; secun¬dus, ut bonum velit; tertius, ut quod vult bonum, operetur; quartus, ut perseveret; quin¬tus, ut ad gloriam perseveret». ‹Primus est praeveniens, ultimus subsequens gratiae effec¬tus› etc. b) De Johannis virtutibus et gratiae donis Fuit autem Johannes «plenus gratia» hodie nascens. Non enim fuit natus ‹filius irae›, quam¬vis talis conceptus, sed sanctificatus in sexto mense visitationis beatae Mariae, quando «exsultavit infans in utero», nec communi tantum gratia sicut alii, quorum peccata dimit¬tuntur et ad bene operandum roborantur. Immo, sibi <data est> facilitas vitandi omnia mortalia peccata et frequentiam venialium; quod nulli sanctorum collatum asserunt doc¬tores excepta virgine Maria. Nec Jeremiae hoc collatum est, licet ‹sanctificatus in utero›. Haec fuit promissio Gabrielis, qua Zachariae promisit ipsum ‹Spiritu Sancto repleri debere ex utero›. In nullo tamen umquam sancto tanta fuit gratia excepto Christo, fonte gratiae, quin uberiorem posset acquirere. Quare «crescebat puer et confortabatur spiritu». Sed plenitudo gratiae importat virtutum et gratiarum perfectionem, talem scilicet, quae mentem virtuosam et sanctam a terrenis con¬cupiscentiis elevat et omnem inordinatam passionem removet et domat, et quasi angelum in medio hominum impassibilem facit. Philosophi solum humanitus virtutes ac¬quisitas scientes posuerunt virtutes perfectas, quas vocaverunt ⌈purgativi⌉ animi, eo quod non essent nisi in anima a passionibus et in¬ordinata concupiscentia purgata, et easdem vocaverunt virtutes heroicas, id est divinas, eo quod habentes illas respectu aliorum dii essent. Et erant illi plene virtuosi in omnibus virtuti¬bus. Nullus enim dicitur virtuosus, qui una caret virtute. Non tamen negabant illi, quin illi possent in virtutibus adhuc crescere. Consistit autem huius modi perfectio in hoc, quod continue promptius et perfectius, ferventius et delecta¬bilius per eas quis movetur in opera virtuosa. Ita a maiori est de gratuitis virtutibus et gratia Dei. Johannes igitur omnibus virtutibus, tam theologicis quam cardinalibus, repletus gratia praeveniente et subsequente semper profecit. Mundum enim puerulus reliquit etc. Videntes singuli tam mirificum ortum, tam mirandam vitam, tam artum institutum, tam virtuosum propositum in puero congaudebant «dicentes: “Quis, putas, puer iste erit?”» In tantum enim confortabatur, quod in gratia praeveniente, gratum faciente et sanctificatione, conversatione et glorificatione super omnes fuit confortatus, qui fuerunt, excepta Virgine gloriosa. Licet enim gratia sanctificationis in utero tanta non fuerit, ut fomitem peccati exstingue¬ret penitus, ut non posset circa creaturas in¬ordinate affici, tamen tanta fuit, quod fomitem in tantum debilitavit et spiritum roboravit, Deo amativo nexu colligavit, ut numquam posset ab ipso averti. Aversio a Deo est mortalis peccati ratio; conversio ad creaturas est venialis peccati ratio. Sola virgo Maria hoc habuit privilegium. Fugit ergo Johannes, qui non potuit morta¬liter peccare, «ne levi saltem famine posset maculare vitam» peccando venialiter. Fuit propheta Altissimi: «Tu propheta Altis¬simi vocaberis», et maior, quia «inter natos» etc., et «plus quam propheta», quia non solum praedixit, sed demonstravit digito: «Ecce, agnus Dei» etc. Fuit angelus: «Ecce, ego mitto angelum meum, et praeparabit viam ante te», ut dixit Dominus per Malachiam. Hic fuit Johannes, qui viam Domini praeparavit in eremo. Ecce, vitae puritas, quia puer et angelus etc. «Hic plus quam propheta» quoad vitae ordi¬nem, <vitam> artam et desertam, castam, pauperem: veste camelinorum pilorum, id est cilicio, cibo locustis et melle et aqua cum pau¬citate, verbo et opere etc. O, qualis et quantus iste fuit, cui in omni conversatione sua nec una quidem perfectio caeli aut terrae defuit! 80v Ex tantis donis gratiae, ex tanto merito, ex tam ardenti inflammata caritate consecutus es gloriam aeternam, in¬finitam, immensam. Post enim gloriosam Dei matrem altius in gloria ascendit quoad essen¬tiale praemium, quod consistit in beatifica visione, fruitione et tentione beatissimae Trini¬tatis, consecutus quidem in accidentali praemio, quod quis non ex caritate, sed ex diversis, quae caritas imperat, consequitur, aureolam, id est parvam coronam comparative ad essentiale praemium ratione victoriae, quia vicit, sicut agonizantes quondam victores coronabantur. Triplex est animae pugna contra tria, quae in mundo sunt: carnem, mundum et diabolum, secundum triplicem eius potentiam: con¬cupiscibilem, irascibilem et rationalem. Sic tres sunt aureolae: prima virginum, quae datur vincentibus carnem per excellen¬tissimum actum concupiscibilis, quia difficile est omnem actum venereum mortificare propter Deum. Alia est victoria martyrum contra mundum per excellentissimum actum irascibilis, quia difficile est eligere mortem propter Deum. Tertia est aureola doctorum, quae confertur pro dignissima victoria contra diabolum per actum rationalis excellentissimum. Est enim non solum <doctoris> a corde proprio, sed etiam proximi diabolum repellere per eruditio¬nem fidei et morum. Capit autem aureola iuxta virginitatem, martyrium et doctrinam augmentum. Johannes fuit virgo castissimus, martyr gloriosissimus et doctor excellentissimus. Unde in hymno: Ecce, quam «serta ter denis» etc. Est enim Johannes ‹arca intus et extra deaurata in tabernaculo testimonii›, corona virginitate, et altare Domini etc. PARS TERTIA De Johanne, qui erat in deserto, et ibi de vita contemplativa et activa a) De gradibus contemplationis eiusque comparatione cum vita activa «Erat in desertis usque in diem ostensionis». Desertum pro contemplatione capitur. Exodi 3: «Cumque minasset Moyses gregem in interiora deserti, apparuit ei Dominus». Quando enim homo omnia deserit propter Deum, tunc sibi apparet. Et est desertum Sinai, ubi Deus pluit manna filiis Israel, id est Deum videntibus. Gradus diversos contemplandi et ascendendi ad Deum ponunt doctores. Aliquando mens contemplantis circa sensi¬bilia et imaginabilia versatur, aliquando circa ea, quae solum per rationem sciri possunt, aliquando <circa ea>, quae solum per intel¬lectum. Et quaelibet scala habet duos gradus. ‹Primus <est> in imaginatione et secundum imaginationem, quando scilicet res sensibiles obstupescentes simpliciter attendimus: quam magnae, quam diversae, quam pulchrae, quam iucundae etc. Et in illis omnibus illam divinam potentiam, sapientiam, bonitatem etc. mirando veneramur et venerando miramur›. Secundus gradus est imaginatio ex principiis et causis rerum philosophica inventione aut divinorum librorum traditione. Tertius gradus, quando per rerum sensibili¬um naturas et proprietates ascendit imaginatio ad spiritualia, ut «sicut cinnamonum et balsa¬mum» etc. «Spiritus meus super mel dulcis». Item: «Unguentum effusum nomen tuum» etc. «Vocem, quam audivi tamquam vocem cithar¬oedorum citharizantium», et sic de aliis. Quartus est, quando supra imaginationem per rationem tantum ascendimus, puta, quando ascendimus a spiritualibus tantum sursum ad Deum. ‹Quintus est supra rationem, non tamen praeter nec ⌈contraria rationi⌉, ut de simplici¬tate essentiae Dei etc. Sextus est supra rationem et etiam aliquando praeter et aliquando contra›, ut in articulis fidei, etc. Vita haec contemplativa est optima, quia circa obiectum optimum, scilicet Deum, prin¬cipaliter et <secundario> in eius opera, prout in eis bonitas divina relucet, exercetur per potentiam animae nobilissimam, puta intel¬lectum, et hominem perficit secundum partem nobilissimam. Hominem maxime assimilat. ‹Incipit in hac vita, perficitur in alia›. «Similes ei erimus, quia videbimus eum, sicuti est». Vita activa non erit in futura patria, quia opera misericordiae, praedicatio, resistentia temptationum ibi non habebit locum. Sed contemplativa non auferetur, sed aeternaliter manebit in sanctis, quia essentiale praemium sive essentialis sanctorum beatitudo consistit in contemplatione Dei, secundum illud Salva¬toris: «Haec est vera vita, ut cognoscant te solum verum Deum et quem misisti Jesum Christum». Quamquam non omnis vita contemplativa qualibet activa sit melior – sicut activitas praedicationis et doctrinae, quae descendit a contemplatione, simplici contemplationi prae¬fertur, non tamen in aliis operibus exterioribus, quae sunt opera misericordiae, activitas prae¬fertur –, tamen ‹simpliciter contemplatio acti¬vitate melior. Tamen secundum quid activitas propter necessitatem praesentis vitae praeeli¬genda est›, sicut vinum simpliciter melius est aqua, tamen in casu aqua est eligenda. Et similiter est contemplativa vita simpliciter maioris meriti quam activa, eo quod ipsa im¬mediate et directe respicit dilectionem Dei, activa autem proximi. Bonitas autem penes caritatem attenditur. Igitur ex maiori caritate unus exercet activam quam alter contemplativam; ille praefertur. Operatio activae vitae numquam potest esse dignior in se contemplatione. Quare dicit sanctus Augustinus: «Otium sanctum quae¬rit caritas ⌈et veritas⌉. Negotium iustum susci¬pit necessitas caritatis. Quam sarcinam si nullus imponit, percipiendae ac tuendae vacandum est veritati. Si autem imponitur, suscipienda est propter caritatis necessitatem. Sed nec sic omnimode veritatis delectatio deserenda est, ne subtrahatur illa suavitas et opprimat[ur] illa necessitas». «Beatus» ergo ille «vir» Johannes, «cuius est auxilium abs te, ascensiones in corde suo per viam» contemplationis «disposuit in valle lacrimarum» huius deserti, in quo «erat» etc. b) De mediis consequendi finem et de triplici ascensione ad Deum 79v Quia, sanctissime Johannes, tu vitam tuam ita duriter instituisti, et dicitur in evangelio, quod «regnum caelorum» a tuo tempore «vim patitur», et tu ‹clamasti vox in deserto: Paenitentiam agite; appropinquat enim regnum caelorum›, et quia ulterius dixisti, quod «ad arboris radicem securis posita est, omnis arbor non faciens fructum bonum ex¬cidetur et in ignem» aeternum «mittetur», et addis, quod ‹ventilabrum in manu Dei est et purgabit aream et congregabit triticum in horreum suum et paleam comburet igni in¬exstinguibili›, doce me et impetra mihi ‹viam mandatorum, ut curram›, antequam ‹arbor excidatur› etc. Ut autem aliquem fructum vitae tuae acqui¬ras, modum considerandi et meditandi finem tuum ita ordina, ut dato fine considerentur media ad finem. «Vacate ergo et videte!» Finis tuus est gloria. Media ad gloriam con¬sidera! Si avaritiam multorum ante oculos ponis, hanc non esse viam manifestum est, quia dicitur: ‹Nolite vobis condere thesauros, ubi tinea et rubigo exterminant et ubi fures effo¬diunt et furantur, sed thesaurizate vobis thesauros in caelo!› etc. Luxuriosi ab hac via distant, quia, «qui seminat in carne, corruptionem metet; qui seminat in spiritu, de spiritu metet vitam aeternam». Curiosi distant, quibus dicitur: Nolite quae¬rere, «quae videntur, sed quae non videntur; quae videntur, temporalia sunt; quae autem non videntur, aeterna!» Nec in mundo est illa via, quia dicitur omnibus: ‹Nolite diligere mundum, quoniam, quae in mundo sunt, aut sunt concupiscentia carnis aut oculorum aut ambitio saeculi!› Dicitur magna cupientibus: «Quid prodest homini, si universum mundum lucretur?» etc. Dicitur rapacibus divitibus: «Nolite sperare in iniquitate! Divitiae, si affluant» etc. Dicitur opes suas nimis amantibus: «Dor¬mierunt somnum suum» etc. De elatis dicitur: «Si exaltatus fueris ut aquila, et si inter sidera posueris nidum tuum, inde te detraham, dicit Dominus». Dicitur cupidis: «Qui volunt divites fieri, incidunt in temptationem et laqueum et desideria multa inutilia, quae mergunt homines in interitum et perditionem. Radix omnium malorum est cupiditas, quam quidam appeten¬tes erraverunt a fide et inseruerunt se doloribus multis». Dicitur hanc vitam diligentibus: «Dulce lumen et delectabile est oculis videre solem. Si annis multis vixerit homo et hiis omnibus laetus fuerit, meminisse debet tenebrosi tem¬poris et dierum multorum» etc. Dicitur pigris: «Ad formicam vade, o piger, et considera vias eius et disce sapientiam! Quae cum non habeat ducem nec praecep¬torem nec principem, parat aestate cibum» etc. Considera pericula et labores mercatorum, considera labores studentium! Et tamen ‹scien¬tia inflat, et sola caritas aedificat›. Considera vitam istam totam, cuius activitas navi in mari turbido assimilatur. Vide, qualis esse debeas, nauta, ut ad portum appropinques! ‹Si cupis ad finem tuum pervenire, ascensio¬nes dispone “in valle lacrimarum”! Cecidisti longe a Deo, eras in altissimo monte delicia¬rum ad Dei imaginem creatus in gradu inno¬centiae, ubi omnes vires corporis oboediebant animae. Cecidisti, o homo, in peccatum, con¬traxisti, tu homo, originale a parentibus. Deformitas in te orta est, passio et mors, pronitas ad malum et cupiditas etc. Longe ‘illectus concupiscentiis’ abiisti et mundo adhaesisti et complacuisti, et attraxisti limosi¬tatem ex inordinata affectione. Longissime abiisti infixus in limo profundi peccando mortaliter›. Si resurgere cupis, dispone ascensiones «in valle lacrimarum»! ‹Rumina in te peccata mortalia, quantum Deo displiceant: quantum superbia, ut luciferum e caelo expelleret, quantum gula et inoboedientia, ut Adam de paradiso, quantum luxuria, ut Sodomam et Gomorrham subverteret! Considera, quod Deus secundum tua opera rectus iudex te indubie iudicabit. Considera peccata tua praeterita et praesentia. Quis numerabit peccata tua, quae corde, ore et opere commisisti? Vide, quid divina iustitia tibi adiudicet, qui contra benignissimum Deum ita graviter peccasti. Cogita vana desideria tua, perditionem temporis etc. Cum tali compunctione provolve te in orationem, ut Deus tibi donet vitae tuae emendationem. Examina interiorem hominem! Etc. Item, cogita omni die post completorium excessum tuum pro illa die cum dolore, et ita cogitationes tuas dispone, ut in nullo tibi aduleris, te palpes aut excuses!› ‹Cum autem ita cogitasti, incipe disponere te ad ascendendum, et dispone exercitia tua, quo modo te habere velis, et illum ordinem serva! Fluidi, inconstantes et vagabundi in nullo proficiunt. ‘Omnia’, inquit Deus ad Moysen, ‘fac ad exemplar, quod tibi monstra¬tum est in monte’. Sicut volens aedificare domum prius in mente concipit›, etc. Item, ‹disponatur aliter de fine et aliter de mediis ad finem. Sit finis cordis puritas et caritas immobiliter impressa et infixa, et nullo casu discedas ab eis. Et tunc ordina ad hunc portum naviculam tuam vitae tuae, ne in incerto vageris!› ‹Primo ascende ad cor, secundo ad cor purum, tertio ad cor purum inflammatum!› ‹Peccatum mortale triplici descensu com¬plevisti: per aversionem a Deo per superbiam, in qua est formalis ratio peccati, per conver¬sionem ad creaturam per delectationem, per operationem contra legem Dei. Surge triplici gradu: Primo averte cor a creaturis et habeas firmissimum propositum, etiamsi mori milesies deberes, Deo serviendi et non creaturis <te> subiciendi, dolendo de aversione etc. Et talis gradus vocatur contritio, quando cor durum ita mollitur et conteritur et liquefit›. Secundo, «quia Deum contemnendo per superbiam contempsisti, ideo necesse est, ut te homini, Dei vicario claves habenti, humiliter subdas et ei tamquam Christo Domino iudici humiliter, contrite et dolorose confitearis peccata tua» etc. Tunc «secundum intentionem compunctionis et humilem verecundiam pec¬cata tibi in confessione remittuntur». Tertio, ‹sicut ‘exhibuisti membra tua arma diaboli per peccata, ita facias arma iustitiae’ in sanctificatione<m>, ut ‘contraria contrariis cures’ faciens contraria illis criminibus, quae commisisti, iuxta consilium sacerdotis. Et est satisfactio, et ‘iam rediisti ad cor’›. ‹Ut ad cor purum ascendas, scire debes, quod impuritas est in tribus: in inordinata affectione ad res infimas, puta ad vanam glori¬am, honorem et laudem, gulam, luxuriam etc. Secundo non ama[n]s amanda, sed affectus et appetitus ita impuri et immundi, ut spiritualia et caelestia nihil sapiant. Tertio cordis infirmi¬tas, qua etiam homo purgatus et reparatus ali¬quantulum non tamen est idoneus, ut Deo per perfectivum amorem adhaereat, quia deficit caritatis vigor. Contra primam impuritatem ascenditur per timorem Domini, qui quasi violenter cor con¬cutit et rumpit a noxiis affectionibus. Contra secundam per spem proficimus, quia per spem cor ad caelestia gustanda levatur. Contra tertiam impuritatem caritate ascendimus› de gradu timoris. c) De statibus et condicionihus vitae Considera statum vitae tuae! Si vir es, ‹quoniam ‘vir<i> est fortitudo (Tul¬lius libro II Tusculanarum quaestionum) et a ⌈virilitate⌉ dicitur’, vide: si vicisti libidines et an evacuasti ea, quae sunt parvuli – <I> Ad Corinthios 13: “Quando factus sum vir, eva¬cuavi” etc. –, an virtuosus in moribus, an sicut in sexu vir, ita in affectu non effemina¬ti. Job ⌈36⌉: “Accinge sicut vir lumbos tuos!” Etc. Si mulier: an subiecta sis viro tuo (<I> Ad Cor. 11), an tacita, ‘non vaga, sine otio, non curiosa’, an vana per ornatum, an sobria et abstinens a vino, quoniam inde impudicitia oritur etc. – Exemplum de matre Augustini etc. –; an pudice et caste <vivas>, quia in feminis cunctos honestos actus fovet pudicitia et comparatur soli illuminanti mundum (Eccli. 26)›. Et de castitate mulierum multa exempla Valerii, Guallensis, Ambrosii. ‹Ornatus mulierum honestus sit sine addita pictura. Chrysostomus super Matthaeum: “Adicere aliquid imagini regiae periculum est; Deum offendis, sobrietatem suffodis, zelotypiae accendis flammas”› etc. Exemplum Guilelmi Parisiensis de muliere, quae tinxit capillos etc. ‹Si pueros nutrire debes, cave, ‘ne sis nutrix temulenta, garrula, lasciva’›, ne in novam testam semines etc. ‹Nutrias sobrie, instruas in lege Dei› etc. ‹Pueri pubescentes propter inclinationem ad libidinem sunt exercendi laboribus debitis, ne ‘sicut terra non arata spinas et tribulos germinent’, aliquo exercitio semper vexandi sunt et domandi laboribus honestis›. Ex¬emplum de philosopho, de duobus canibus, quorum unus leporarius et alius coquinarius etc. ‹Si tu es adolescens, vide, si ita virtute sicut aetate crevisti! Laudanda sunt ‘in adolescente taciturnitas, continentia et verecundia’. Sub¬iecti, oboedientes et obsequiosi <sitis>! Viri sint virtuosiores ex vigore›. Senex quanto annosior, tanto virtuosior! Seneca: «Gratias ago senectuti meae; quid¬quid debebam, nolle non possum». Tunc intellectus laborare debet fortiter et constanter etc. Sit constantia et patientia in eis, sit studium eius abdicare omnes praeteritas voluptates, facere rationem de tempore et solvere, ante¬quam ad iudicium vocetur. 79r Considera ‹condicionem tuam, an sis nobilis vel ne, quia cum “cinis sis et terra” et aequaliter cum omnibus natus, non propter hoc te debe¬bas extollere. Nobilitas carnis est nulla, nisi sit morum nobilitas›. «Apud Deum non est accep¬tatio personarum». ‹Non prodest tibi, qualis tuus fuerit pater etc. Si es de nobili prosapia et non vivis nobiliter, similis es loco sordido per solem illuminato›. O, domus quam dispari domino! Etc. ‹Nobilis <est>, quem nobilitat sua virtus›. «Seneca Epistula ⌈43⌉: ‘Platonem philosophia nobilitavit’. Gregorius II Dialogorum cap. 9: “Nonnullis solet nobilitas generis parere igno¬bilitatem mentis”, et tales faciunt sibi quasi clipeum vel castrum ad peccandum et defen¬dendum se in peccatis in sua nobilitate (I Petri 2) “quasi velamen habentes malitiae libertatem”». ‹Si ignobilis, studeas nobilitari moribus! Multi ex minimo statu ad maximum per virtutes creverunt, sicut Socrates sapientissi¬mus ex matre obstetrice et patre marmoreo›, etc. ‹Non est gloriandum de donis naturalibus, sed regulanda[e] sunt regulis virtutum gratui¬tarum. Dona ex parte animae: ingenium, me¬moria; a parte corporis: sanitas, pulchritudo, fortitudo, agilitas etc. Ne sint “sapientes, ut faciant malum!” “Prudentiores sunt filii sae¬culi filiis lucis”. Non abutaris pulchritudine tua, mulier, seducendo impudice homines! Proverbiorum 11: “Circulus aureus in naribus suis: mulier pulchra et fatua”. Licet habeat sus in naribus circulum aureum, tamen non minus mittit in stercus etc. Sic mulier suam pulchritudinem ostentat omni scortatori et commiscet omni foeditati, cum tamen eam deberet tegere et celare, etc. Exemplum de iuvene pulcherrimo, ut narrat Ambrosius libro III De virginibus, qui ⌈ulceravit⌉ os suum, ut displiceret›. ‹Sunt divites admonendi, ut non iniuste per usuras, fallacias, rapinas “mammona<m> ini¬quitatis” acquirant. “Qui enim volunt divites fieri, incidunt in varias temptationes” (I Ad Tim. 6). Hieronymus: ‘Omnis dives iniquus aut iniqui filius’. “Divitiae, si affluant, nolite cor apponere!” ‘Difficile est divitem intrare regnum caelorum, sicut camelum per foramen acus’ etc. Periculosae sunt divitiae, quia multi propter eas perierunt› etc. ‹Pauperes consolandi sunt. Seneca: “Ho¬nesta est laeta paupertas” etc. Pauper non est pauper, quia non plus appetit, etc. De patientia in tribulatione› etc. d) De tribus gradibus ascensionis, scilicet timore Dei, spe elevante, caritate Deo uniente per Christum Postquam tu omnia ita ponderasti, vade ‹ad primum gradum, scilicet timorem, et resperge amaritudine delectationes peccati, ut faciunt mulieres, quando volunt ablactare pueros! Verbi gratia: plenus es mundi concupiscentiis, toto desiderio anhelas ad altum statum, difficile est tibi delicatis cibis carere, sperge timore Domini amaritudinem considerando finem et inferni poenas› etc. Considera praeterita delicta, quam cito transiverunt, et quod poena est aeterna etc., et ‹fac lixivium ad lavandum! Accedit <anima tua> ad Dei iudicia, quae sunt inscrutabilia. Et quod ‘homo nescit, an dignus sit amore vel odio’; nescit, an ex caritate vel timore con¬tritio sibi veniat etc.; meminit vitae brevitatem et districti iudicii examen. Tunc transit mundus a corde tuo etc. Et ante oculos tuos haec semper habeas, quia statim recessurus ad ignotam regionem semper appropinquas ad mortem. Forma in te figu¬ram hominis morientis, ac si iam moriturus esses! Etc. Quantum dolebis, quod peccasti et non poenituisti! Cogita: Quam amarum erit a mundi delec¬tationibus tibi ad infernum ire! Cogita animam tuam iam a te exire! Vide, quo vadat etc. “O, mors, quam amara est memoria tua!” Cogita illam horam esse certissimam et tibi proxime affuturam in incerto tempore. Revolve ordinem, quo modo ad mortem venias per infirmitates et horrorem naturae! Interdum propone ante oculos tuos imaginem morientis, respice modum, formam et ordinem! Etc. Cogita, quo modo daemones venient! Cogita, quo modo anima ad iudicium ducetur, etc. De hoc iudicio fac cogitatus tuos: de iudice, actore et teste etc. Cogita de poena inferni, quo modo <infer¬num> est puteus profundissimus, tenebrosis¬simus, plenus igni etc., ignis ardens sine luce etc.; qualis ibi dentium stridor et tremor, qualis ululatus: Heu, ad quid nati! Cogita de misera daemonum societate etc. Cogita, quod ‘vermis numquam morietur’! Primus ergo effectus fidei est timor: evellit et extrahit cor ab immundis affectionibus›. ‹Secundus gradus est spes elevans mentem per timorem a peccatis evulsam et adhuc depressam ad superiora, et universas mundi vanitates caelestium praemiorum exspectatione contemnit, incipiens suspirare sursum et mente aspirare ad illud sublime gaudium, quod spes interius repraesentavit. Quando igitur cor tuum a malo per timorem evacuasti, imple affectione spirituali spei! Spes enim facit tibi sapere caelestia evacuata limo¬sitate peccati per timorem. Sicut homo inferio¬ribus annexus fit impurus, ita superioribus an¬nexus fit purus. Imaginare ergo supra te locum tutissimum, purissimum, quietissimum, infra: immundis¬simum, tenebrosissimum, te in medio! Quanto plus per concupiscentias descendis infra, tanto inquietior et impurior; quanto ad caelestia desideria per meditationem continuam deside¬rium et spem ascenderis, tanto stabilior et purior etc. De compunctione per amorem: quo modo a longe respiciendo per spem civitatem sanctam Jerusalem, pulchram etc. Item de gloria, fruitione, deliciis paradisi, de dotibus animae, scilicet: plenitudine scien¬tiae quantum ad <vim> rationalem, repletio¬<ne> iustitiae quantum ad concupiscibilem, supereffluentia laetitiae quantum ad irascibilem. Cogita de beneficiis tibi a Deo datis, ut habeas quasi stimulum Deum reamandi. Co¬gita, quantum te diligit, quia totiens ab eo recessisti, et ipse misericors te semper recipit. Creavit te ex nihilo, dedit tibi prae ceteris intellectum etc.; dedit tibi caelum et terram, solem et lunam›. «Omnia subiecisti sub pedi¬bus» etc. ‹Cogita, ut te exaltaret, quantum <Christus Jesus> exinanitus est! Vocavit te <Deus> per prophetas, per signa, per Filium, etc. Cogita, qualis est ille, qui illa omnia tibi tribuit›, et quia optimus, dulcissimus, miseri¬cordissimus. Spes in amore elevabitur, et sic cor purum efficitur. ‹Tertio ascende per caritatem ad uniendum et intrandum in Deum. Multis vigiliis, labori¬bus et studiis hos gradus incipientium et ⌈perficientium⌉ demum complebis. Praeteritam vitam dimittere, plangere peccata non est parvus labor; maior est labor inveteratam con¬suetudinem priorem vincere, inordinatam af¬fectionem deserere, peccata singula exstinguere et totum animum per spem veniae ad caelestia erigere. Tunc ulterius ascenditur ad caritatem post multas ascensiones praedictas transformando naturam in virtutes. Quodam modo tunc, quando <homo> induit per affectum virtutem et eam sibi consuetam facit, non timore poenae nec ex spe remunerationis, sed solo bonitatis affectu ⌈in Deo⌉ delectatus, et eapropter malitiam et immunditiam perhor¬rescit›; perhorrendo omnia virtuti contraria ‹iste operatur bonum boni delectatus affectu et in nulla re impuritatem concipit› etc. ‹Et sicut est affectus habituatus de virtutibus, ita per ardentem amorem unitur Deo, et in divina speculatione erectus eius studio semper fervet zelo. Verax iustus perhorret peccatum› etc. «Hic est “mons pinguis”, in quem qui ascendit ‘ingrediens et egrediens pascua in¬veniet’. Ingrediens intus in vi concupiscibili inveniet gaudium etc., in irascibili fortitudinem, constantiam» etc. ‹Hic amor non datur omnibus, tamen non datur dormientibus, neglegentibus et non cooperantibus. Militiae species amor est. Discedite, segnes! Successive tamen homo serpit et diutinis exercitiis appropinquat›. ‹Oportet in hac adhaesione per viam ascen¬dere, quae Christus est – “ego sum via, veritas” – et ambulando primo dulci medita¬tione circa Christi humanitatem: quo modo natus, qualiter, quantus in sapientia et elo¬quentia etc., et quo modo apostoli omnia reliquerunt, qui audiebant eum. Secundo <oportet> ascende<re> per passio¬nem et ‘in homine Christo Deum invenire’. Tertio per humanitatem Christi ad spiritua¬lem affectum assurgere et iam ipsum Deum “per speculum in aenigmate” mentalibus oculis videre, et sic ex humanitate ad notitiam et amorem deitatis ascendere. Et tunc incipit homo quodam modo “unus spiritus” cum Deo esse. Augustinus VII Confessionum: “Iam monitus redire ad me ipsum intravi in intima mea te duce, ut potui; et vidi qualicumque oculo animae meae super eundem oculum animae meae, super mentem meam lucem” Domini “incommutabilem, non hanc vulga¬rem” etc., sed “aliud, aliquid valde ab istis” etc. “Qui novit veritatem, novit eam; et qui novit veritatem, novit aeternitatem; et qui novit caritatem, novit eam. O, aeterna veritas et vera caritas et cara aeternitas!” Etc. Caveat bestia, ne hunc montem tangat!› Et exercitium ita amantis sic in Sacris Scripturis, in prophetis, vita Christi, incar¬natione, passione etc. ‹Quoniam vitia in homine castrametata sunt et non est nisi voluntas libera, ideo ipsam voluntatem arma strenuitate, severitate et benignitate! ‘Strenuitas est vigor animi excutiens omnem neglegentiam et disponens animam ad facien¬dum opera bona vigilanter, confidenter et eleganter. Severitas restringit concupiscentiam faciens eam asperam, pauperem et vilem. Benignitas excludit nequitiam faciens bene¬volentiam, tollerantiam et internam laetitiam’›. MEMORIALE 78a «Puer autem crescebat» etc. Quia de eo, qui «maior» inter omnes homines etc. et «plus quam propheta» (Matth. 11) et ‹angelus› Domini (Luc. ⌈1⌉) et ‹filius tonitrui› (Matth. 3; 93 D. «Legimus»), «qui missus a Deo» (Joh. 1), qui Christum annuntiavit (35 ⌈D.⌉. «Ab isto die»); «qui vinum non bibit» (Luc. 1 et Matth. 11), qui panem non comedit (35 ⌈D.⌉ «Ab isto die»); qui singulis hominibus condignum respon¬sum dedit (Luc. 3; 86 D. «Non satis»), qui eremiticam vitam duxit et omnes severiter de peccato redarguit (Matth. 3; Luc. 3; 2 q.7, 5); item Johannes, qui «plenus gratia», quia «Johannes nomen eius» (Luc. 1; Joh. 1), et ‹testis› (Luc. ⌈10⌉), ex cuius vita multa et magna nobis doctrina datur, – igitur plane, ut vulgo decet, absque intri¬catione et inculcatione succinctim sermonem aggredior prius gratia impetrata. De vita eius. Et quo modo eam instituit duriter, ne gula eum vinceret et aliae sequerentur libidines, quia «vinum et siceram non bibit», comedit «mel et locustas», portavit cilicium et ‹zonam› etc. Quare se contra gulam primo per consuetu¬dinem in pueritia assuefecit, quando crescebat. Quot sunt mala gulae, quibus comparatur, quae sint retrahentia et medicamenta. Et quo modo Johannes bibit vinum Dei, non mundi. Hoc primo. Secundo, quo modo «confortabatur spiritu»; quia «Johannes nomen eius», quo modo in eo gratia, et quotuplex sit gratia, et quo modo in eo dona Spiritus et prophetiae, et quo modo dietim confortabatur ab utero sanctificatus. Et crevit sanctitas et gratia, et consequebatur gloria. Tertio, quo modo «in desertis erat» contem¬plando abstractus et demum praedicando, quando se ostendit. Ibi de contemplatione et eius gradibus, et de vita contemplativa et activa. Et de eius praedicatione, quae erat: «Paeni¬tentiam agite!». Et ibi contemplatio, quo modo ad paenitentiam perveniat homo per ascensum triplicem: ruminando mundi statum et sui ipsius peccata, Dei bonitatem et iudicium et poenas inferni, conterendo se usque ad con¬tritionem et confitendo et satisfaciendo. Et tunc, cum sic factus fuerit homo, quo modo ad instar sancti Johannis vitam suam instituere debet, ut ascendat et crescat hic novus puer. Et tertio, quo modo ‹confortetur spiritu› in desertis contemplationis «usque ad osten¬sionem», in Jerusalem supercaelestem. Adnotationes ‖<Gula> ventrem deum facit, coquinam diaboli <facit>, foedat Trinitatis imaginem, a Deo elongat. Quare Psalmista: «Maxillas con¬stringe», ut ⌈accipitur⌉ etc. Iniuriatur proximo, iniuriatur pauperibus. <Gula> facit contem¬nere Deum ut in Esau; Evam decepit, quae decepit, incestum duplex in Loth, interfecit fratrem Absalonis Amon, pistorem suspendit, iram Dei provocat, filii Job oppressi, Johannes decollatus. Loquacitas, lascivia, luxuria ex ea. <Ebrietas> tollit sapientiam. Vinum mundi <dulce in principio> inter¬ficit <in fine>. Curam deponit, paupertatem introducit. Ebrietas et crapula sunt in diaboli taberna; ibi de tribus taxillis eius. Item de praeconibus. «Qui cupis esse bonus». De mulieris vinolentia. De triplici morte gulae. De voracitate, quot <mala> praestat corpori. Quam dolorose moriuntur. Exemplum de divite etc. <Insatia¬biles> sunt porci diaboli. «Hic est pincerna, qui» etc. <Voluptas> comparatur squinantiae, regio morbo, sacco perforato. <Gula> est frenum diaboli, ducit ad luxuriam, ad furtum etc. «Qui plus vult zeren» etc. «Pinguis venter crassum sensum <generat>». Quanto homo corpore pinguior, anima minor. Multa alia habet mala cum magna sollicitudine et cura. Et quia <gula> ortum habet ex vi naturali motiva humorum, quae vis quanto animalis maior, ipsa <scilicet gula> est minor, ideo remedium est exercere virtutem animalem. Unde, si litterarum scientiam <habes> etc., valent compunctio, lectio, devotio. Erit tamen magna poena repellere in usitatis gulam. Quare oportet multum bellare. Considera oris parvitatem etc. Vinum Dei est compunctionis, scilicet pae¬nitentia, iucunditatis, scilicet sanctorum con¬templatio. Pungit in principio, – «Ostendisti populo tuo dura» –, postea dulce. In Canticis: «Bibe vinum cum lacte!». Juda[s] «lavabit in vino stolam» etc. Uva <est> anima etc. <Istud vinum> inebriat, deponit pudorem, ut in Maria Magdalena. Praecones sunt praedicatores etc. Primo debent bibere, ut medici, et Christus fecit. Plures ad tabernam diaboli <currunt>, quia carius venditur. Dominus sine pretio: «Venite, emite absque argento vinum et lac». Vinum iucunditatis <Dei est> gratia Dei dulcis. ‹Nullus cogebatur› (Esther 1) etc., quia coacta servitia <non placent Deo>. «Volun¬tarie <sacrificabo tibi>» etc. «In me sunt, Deus, vota» etc. Invitatur tamen quis; in Canticis: «Comedite, amici mei, et inebriamini!» Et Maria gratia plena et Stephanus et apostoli – «Hii ebrii sunt» – et Johannes, quia plenus gratia, ut infra dicetur. Gratia: pro dilectione, pro dono liberali, pro gratiarum actione. Dei dilectio duplex: generalis qua omnia, specialis qua rationalia <diligit>. Donum a prima gratia procedens, sicut naturalia et fortuita dicuntur gratiae. Donum a secunda dicitur gratuitum. Et <gratia> est duplex ex duplici reductione rationalis creaturae in Deum, scilicet gratis data et gratum faciens. Gratis data sub generali est habens respectum ad acquirendum gratum facientem, ut sunt divini instinctus etc. et dona Spiritus Sancti: sapientia, scientia, fortitudo, etc. Gratum faciens datur gratis et facit gratum, et fit per infusionem doni supernaturalis, quod dicitur gratia gratum faciens, per quam <rationalis creatura> consequitur supernatu¬ralia. Sic non ex merito <de condigno>, sed bene ex congruo potest mereri, quando quis facit id, quod in se est etc. Tunc ‹stat ad ostium› etc. Et secundum conatum augetur gratia etc. Per gratiam homo de condigno augmentum et gloriam mereri potest Spiritu Sancto operan¬te et nobis cooperante, alias non, quia «non sunt condignae» etc. Quod dicitur de gratia, idem de caritate. <Gratia> praeveniens <est> operans; sub¬sequens <est> cooperans. Quinque effectus gratiae: sanat, bonum vult, hoc operatur, perseverat, ad gloriam vehit. Johannes plenus gratia etc.‖