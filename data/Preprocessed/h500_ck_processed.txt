De correctione kalendarii CAPITULUM I Ad laudem omnipotentis Dei. Ut intentio correctionis kalendarii clarior fiat, per ordinem de ipsius kalendarii ordinatione deque ipsius insufficientia et errorum causis ac de remediis brevis¬sime tangam. Prima pars expeteret, ab initio compo¬sitionem eius enarrare ethnicorum tempore; et cum parum prosit proposito diutius in ea parte immorari, ipsam compendiosa remissione perstringam. Licet annus sit mensura cuiuscumque dati motus [aut] de termino ad terminum et secundum varios hominum respectus varius sit: ut alii ipsum <capiunt> respectu revolutionis coniunctionum luminarium triginta dierum, alii trium mensium ut Chaldaei ab aequinoctio ad solstitium, alii duodecium mensium lunarium regula¬riter trecentorum quinquaginta quattuor dierum ut Ara¬bes, alii respectu cuiusdam influentiae perfectae ad hominis nativitatem decem mensium ut Romulus, alii ad solis revolutionem respicientes CCCLXV dierum tantum ut quondam Graeci, Persae et Aegyptii, alii qui in hac revolutione defectum respicientes VI addiderunt horas, ex quibus quarto anno annus bisextilis oritur ut Romani praecepto Iuli Caesaris. Quem et Graeci, ut sacrificia omnia stabiliter uno anni tempore fierent, quia ita est visum eis deo summo placere, sunt imitati, Aegyptiis ex contraria causa, ne scilicet uno tempore fixa sacrificia forent, additionem quarti respuentibus. Qui annum sacrificiorum plenae revolutionis ex MCCCCLX annis, quem maximum solis annum asserunt, constare dixerunt. Et uti varii sunt anni, ita et illorum varia initia. Alii ab Alexandri morte ut sunt anni alkept Graeco¬rum, alii a Nabuchodonosor ut Aegyptiorum, alii nume¬rant a Jesdargit ut Persae, alii a Mahumeth ut Arabes – et Azarchel eos ab elhigera id est bello nominat –, alii ab imperatoribus Romanis sicut a Diocletiano ve¬teres Latini longo tempore; et huius immutationem fecere Christiani quingentesimo anno post Christum statuentes potius a Christo quam tyrannis initia sumi debere. (V,H) ⌈Et hoc etiam probant gesta conciliorum praesertim Toleto celebratorum circa idem tempus, quoniam ab aera Christi numerantur. Aera dicitur ab aere secundum Isidorum, quoniam ita antiqui annum vocarunt.⌉ Sic pariformiter annorum varia annalia initia existunt: alii a Martio ut Romani antiqui, alii a Sep¬tembri ut Judaei, alii ab Octobri ut Aegyptii et Graeci simul et Persae, alii a solstitio aestivali ut Arabes, licet nullum anni temporale initium firmum sit praeter an¬num solis motum mensurans cum quarta, quoniam in aliis varietas initii est. Persae enim et Aegyptii initium omni quarto anno per unum diem anticipando variant, similiter Arabes et Judaei. Arabes enim per triginta revolutiones in idem initium revertuntur, Judaei vero XIX annos suos nostris Latinis coaequant cum interiec¬tionibus septem lunationum embolismalium. Christiani ab VIII. kal. Aprilis, quia ibi est annuntiationis dies et incarnationis Christi, licet vulgares Italicos sequentes a kalendis Januarii initium faciant. Omnium autem eorum praeter Chaldaeos annum numerantium duplex fuit ratio: una quoad solis reditum ad idem temporis punctum, alia quoad lunationis huius¬modi revolutionem mensurantes. Unde menses anni luna¬tionibus serviebant et ideo currebant inventione Graeco¬rum grossa tamen menses per dies XXX, quia tot diebus lunam innovari putabant adicientes V dies, ut annus revolutioni solis deserviret, ad ultimum mensem, et hos intercalares vocarunt antiqui. Iulius hos sequens menses ad XXX reduxit dies sparsim intercalares addens, non in fine ut Graeci. Arabes vero praecisiores quia moder¬niores duos menses e LIX diebus constituerunt aliquando unum addentes diem, undecies scilicet in XXX annis; et tunc ultimi duo (menses) LX dierum sunt. Deinde licet in his omnibus diversitas sit, tamen sep¬tem dierum numero apud omnes dierum nomina revol¬vuntur. Licet de prima septimanae die ac dierum no¬mine diversitas sit: Christianorum septimanae initium est a die domenico, alkept ac Alexandri a die lunae, Jesdargit a die Martis, Nabuchodonosor a die Mercurii, ethnicorum a die Iovis, elhigera a die Veneris, Hebrae¬orum a die sabbato. Dierum nomina a planeta in prima hora regnante extracta sunt et ita dies solis, lunae, Martis etc. non ex ordine planetarum sed regimine sortiuntur. Has gentilium rationes Hebraei spernentes primam a sabbato primam sabbati nominarunt et ita deinceps. Si¬militer et Christiani praecepto Silvestri (papae) in pri¬mam feriam solis diem, secundam feriam lunae (diem) et sic deinceps commutarunt. Statuerunt etiam antiqui ob motum, quem sol ante revolutionem CCCLV diebus superaddit, diem adden¬dum, alii tertio anno, alii quinto. Iulius Caesar, studio¬sissimus harum rerum indagator, praeteritorum errorem deprehendens XXI dies cum quarta simul intercalavit statuens edicto publico quarto anno VI. kal. Martii bisex¬tum addendum. Sacerdotes vero tertio addentes anno diem denuo in XXXVI annis XII intercalarunt, cum novem suffecissent. Augustus deceptionem hanc animad¬vertens iussit absque bisexto duodecim currere annos, ut ita ad aequam rationem rediret; quod in aereis tabulis, ut Macrobio Saturnaliorum placet, ob aeternam memo¬riam iussit exarari. A quo tempore citra anno nihil ad¬ditum subtractumve legitur. Reperio Chaldaeos Romanis decemnovenalem cyc¬lum misisse pro lunationum initiis, quem kalendario aureis numeris inscripserunt; et ea propter hoc nomen sortitus est. De his annis, aeris ac aerarum initiis, mensi¬bus et diebus, ac nominum mensium et dierum iuxta Ro¬manum usum rationibus, cum his et quae vetus religio ethnica quoad dies fastos nefastosque et comitiales deque feriis statutis, imperativis et nundinis ac sacrificiorum differentiis, ac cur kalendae nonae idusque, quae tunc ini¬tio incensionis ac mensis medio serviebant, observare sole¬bat –, si quis latius videre optat, ad Augustinum XVIII. libro contra Faustum et ad computistas – Be¬dam de temporibus –, Solinum de mundi mirabilibus, Ptolemaeum (in) Introductorio in Almagesti, Abraham Avenezre de rationibus tabularum Pisanarum ac Macro¬bium Saturnaliorum et Ovidium de Fastis et alios recurrat. CAPITULUM II Nunc secundam particulam absolvam. Insufficientia kalendarii quoad annum et menses in hoc deprehenditur. Cum enim annus cum bisexto men¬surare debeat motum solis de puncto dato aequinoctiali vel solstitiali usque ad reditum, docuit experientia per anticipationem solstitiorum et aequinoctiorum in diebus mensium annum solarem minorem fore quam Julius statuit, aliquot saltem horarum minutis. Ex qua re evenit, ut non sit in ea Martii die hodie aequinoctium vernale, qua erat tempore Felicis philosophi, Abrachis, Ptolemaei, Albategni, Albitragii, Thebit aut aliorum praeteritorum magistrorum probationum. Quantus autem hic error existat, cum sit parvo tempore imperceptibilis – nec ex quibuscumque maximis etiam instrumentis punctalis veritas experimento infallibili haberi hucusque potuit, ut Abraham Avenezre et post eum Petrus de Ebano in tractatu octavae sphaerae dicit –, adhuc latet. Ptole¬maeus trecentesimam diei partem minus quarta esse di¬cit, Albategni centesimam, Ioannes de Sacrobusco ducen¬tesimam undenonagesimam; Alfonsius, qui fuit in cen¬tum octaginta tribus annis, ponit annum constare ex 365 diebus 5 horis 49 minutis et 16 secundis et sic in 1/34 minus. Et ut refert Abraham, Judaei dicunt in 350 annis – alias 320, et puto verius – quadrantibus plus diem effici, a quibus Azofi vero multum discrepat; nec con¬cordant observantiae, quae anno Christi 1290. inventae sunt, quia tunc 13. die 16 horis post meridiem sol inven¬tus est Arietem intrare, quod cum Alfonsio non concor¬dat nec aliae experientiae post vel ante habitae. Sapien¬tes Persarum asserunt additamentum super quartam par¬tem 1/115 partem diei, ut Messealla et Albumasar in ta¬bulis ponunt. Azarchel Hispanus, magister probationum, 429. anno ab elhigera, 1089. anno Christi, ait centesi¬mam sextam partem deesse quartae. Cum quo Thebit ben Chorra, summus Christianorum astrologus, in uno ex duobus libris, quos de motu solis composuit, dicit centesimam sextam deesse, in alio 1/50 abundare, cui Abencine et Azarabel consentiunt; similiter et Abraham Avenezre. (V,H) ⌈Iudaei annum mensurantur secundum Abra¬ham Avenezre addentes ultra quartam 1/120 partem diei scilicet quintam partem unius horae, et loquuntur de anno revolutionis de stella ad stellam eandem. Sed de anno festivitatis eorum loquentes dicunt ex quarta plus <in> 350 annis – alias 320 et puto verius – diem exsur–gere.⌉ Thebit etiam, qui ob diversitatem experientiarum imaginatus est motum accessus et recessus, diversus est ab omnibus illis dicens annum non posse constare ex revolutione ad aequinoctium qui illa aequinoctialia puncta instabiliter asserit accedere et recedere; sed dicit annum ex motu solis a stella fixa ad eandem constare, (C,K) ⌈uti Indi annum mensurant secundum Abraham Avenezre addentes ultra quartam 1/120 diei scilicet quin¬tam partem unius horae. Et loquuntur de anno revolu¬tionis de stella ad stellam eandem; sed de anno festivi¬tatum eorum loquentes dicunt ex quarta plus in 320 an¬nis diem exsurgere.⌉ Et hic annus est maior nostro communi anno cum quarta 23 secundis et 30 tertiis, quae in 353 annis fa¬ciunt diem unum. Unde cum consideratio nostra non sit de Ariete stel¬latae octavae sphaerae quoad praesens negotium, sed de puncto aequinoctiali, tunc annus adeo remanet dubius, quod quidam compulsi fuerunt dicere omnem motum supercaelestium incommensurabilem esse rationi huma¬nae et in quadam irrationali proportione habente surdam et innominabilem radicem cadere, quia data quacumque mensura humana propinque motum mensurans dabilis est semper propinquior; et ita dicunt motum superiorem per humanum ingenium comprehensibilem sicut circulus per idem ingenium est quadribilis et angulus acutus con¬tingentiae attingibilis per rectilinealem. Petrus etiam de Ebano in tractatu de octava sphaera opinionem Thebit reprehendit accessus et recessus, similiter et Albategni. Et cum quaereretur ab eo, cur tempore Abrachis et Ptolemaei ille motus tardior inventus sit quam tempore isto, respondit ad hoc motum in caelis omnibus inco¬gnitum esse. Thebit (in) imperfectione humanae rationis et instrumentorum impedimentum posuit, Alpetragius opinionem Aristotelis sequens Ptolemaei et aliorum om¬nium opiniones eccentricorum et epicyculorum confutat apparentias salvans etiam potiendo sphaeras omnes con¬centricas. Inter has igitur omnes opinionum diversitates Iulius Caesar annum super observantia Babylonicorum anti¬quissimorum Achamin et Midan et Abrachis fundavit, quia 365 dierum et 6 horarum annum posuerunt; et cum positiones illae clarissime conspiciantur deficere, sic et annus deficit. Quo vero ad nostrum propositum patet in nullo anno Romano nostro solem illa hora aequinoctii vernalis punctum intrare conformiter sicut alio, immo adeo dif¬ferenter, quod aut in 300 annis secundum Ptolemaeum aut 288 annis secundum Iohannem de Sacrobusco aut 134 vel quasi secundum Alfonsium aut 100 secundum Albategni per integrum diem fit anticipatio. Et quan¬tum ex experientiis ad quoddam commune medium de¬ductis propinquius haberi potest, tunc 150 annis aequi¬noctia et solstitia die uno antecedunt. CAPITULUM III Error alius quoad menses lunares et incensionum dies in kalendario per decemnovenalem aureum nume¬rum signatas omnibus adeo manifestus est, quod decla¬ratione non eget. Nam non ostendit hodie lunam pri¬mam, sed plus quam quartam. Refert Iohannes de Sa¬crobusco Gamalielem, magistrum Pauli, Eusebium Cae¬sariensem et Hieronymum asserere Christi nativitatis tempore X. kalendas Aprilis lunam primam fuisse. Et quia ibi est unitas aurei numeri signata, patet tunc per decemnovenalem cyclum primationum dies habitos. Sed quantum nunc distent, videndum est. Dicit idem Io¬hannes de Sacrobusco, quod 1235. anticipatio facta fuit tribus diebus cum XIV horis; et hoc asserit more com¬putistarum modo scilicet grosso pro una decemnovenali revolutione horam cum tertia anticipando, quod cum Ptolemaeo praecise non concordat, immo paene septem horis discrepat; et secundum Alfonsium hodie quattuor diebus cum dimidio et quasi tribus horis ultra praeveniet coniunctio diem situationis aurei numeri. Et hic error ex disproportione decemnovem anno¬rum solarium cum quarta ad revolutiones coniunctio¬nales exoritur. Postquam enim Graeci primo invenerunt se in eo errasse, quod mensem XXX dierum posuerunt, quaesiverunt, an ex aliquot annis solaribus revolutio perfecta hunc errorem corrigens haberi possit. Et primo cum octoade, ut Ptolemaeo in Introductorio placet, temptarunt putantes ex epacta undecim dierum et quarta diei, quibus dixerant solarem annum lunarem excedere, in octavo concordiam haberi. Unde ex epactis 90 dies in octavo colligentes tres menses addiderunt, unum in tertio, alium in quinto, alium in octavo. Et inventa est diversitas ex hac positione, cum lunatio subtilius inda¬gata inventa sit 29 dierum 31 minutorum 50 secun¬dorum 8 tertiorum 20 quartorum diei; et sic annus lu¬naris duodecim lunationum constituitur ex 354 diebus et fere tertia parte diei, quia quinta et sexta diei, unde superexcrescentia solaris esset 10 dies, medius, tertia pars et medietas sextae. Illi autem in 8 multiplicati 87 dies efficiunt, qui non efficiunt tres lunationes. Unde post haec Hippolytus episcopus sedecim annorum cyclum, quem Graeci exdecadrida <vocant>, scripsit ad primum annum Alexandri imperatoris et hic Eusebio, qui decemnovenalem cyclum <composuit>, qui enneake¬decaterida † in opida † dicitur, inveniendi occasionem dedit, ut Hieronymo placet (De illustribus viris). (Et) compererunt practici illum enneakedecaterida scilicet decemnovenalem cyclum praecisiorem, cum XIX anni habeant 6940 dies 235 menses cum septem epactarum mensibus secundum Ptolemaeum in Introductorio: Sed (quia, ut ait idem Ptolemaeus, luna addit super annos solares cum quarta in XIX annis 1/78 diei) dixit secta Felicis philosophi XIX annos revolutioni non convenire, sed potius quater XIX scilicet 76 annos. Et haec revo¬lutio propinquior extitit veritati, licet non vera. Sed quia XIX anni deficiunt a veritate, ita et necesse est omnes multiplices eius. Quare licet antiqui in qua¬ter novenis denis, in quinquies novenis denis, in sexies aut ultimo in septies novenis denis annis revolutionem cum maximis laboribus quaesivissent, in omnibus tamen illis cadit defectus talis, qui temporis successu perci¬pitur. Azarchel sequendo positionem Ptolemaei scribens tabulas ponit lunationem 29 dierum 31 minutorum et 50 secundorum diei, et sic annus lunaris constat ex 354 diebus 22 minutis diei; et in 30 annis Arabum fit revo¬lutio, qui continent 360 lunationes et dies 10631. Et non curat Azarchel de tertiis et quartis licet in longo tempore notabilem diversitatem efficiant. Dies autem undecim, quae in XXX annis Arabum ex XXII minutis exsurgunt, bisextiles vocantur; et postquam medietatem excesserint, dies additur. Ex quibus patet: Cum XXX anni Arabum sint minus tempus reductionis coniunctio¬num mediarum ad initium, quod XIX anni solares, cum nec sint submultiplices aut multiplices ad eos, neces¬sarie in veritate revolutionis deficient, et hoc aut ipsi XIX anni habent quattuor bisextos – tunc sunt mino¬res 235 lunationibus 40 minutis et 50 secundis – aut habent quinque – et tunc supersunt 19 minuta et 10 secunda. Et quoniam post (illum), qui habet quattuor bisex¬tos, sequuntur tres de quinque bisextis, sic solum 76 anni aliis 76 aequantur et non 19 aliis 19, et cum 57 anni de 76 habeant, ut dictum est, 15 bisextos (et) addant ultra 705 lunationes 57 minuta et 30 secunda et alii 19 quattuor bisextilium minores sint 235 lunatio¬nibus 40 minutis et 50 secundis, patet per subtractio¬nem 76 annos habere ultra 940 coniunctiones 16 minuta et 40 secunda. Et sic quater 76 haberent diem 6 minuta et 40 secunda ultra 3760 lunationes, et sic post 4256 annos diceretur prima in kalendario, ubi plena foret. Quod si secundum Ptolemaeum tertia, quarta et quinta respexerimus et diviserimus tempus aequalis coniunctio¬nis secundum eum per dies 76 annorum, remanserunt post 940 lunationes 14 minuta 32 secunda 13 tertia 46 quarta et 40 quinta, quia, ut Abrachis simul et Ptole¬maeus invenerunt, tempus mediae coniunctionis est 29 dies 31 minuta 50 secunda 8 tertia <1>9 quarta 20 quin¬ta; et licet in secundo capitulo quarti Almagesti dicat possibile fore errorem in consideratione intervenisse, eclipses tamen nobis veritatem ostenderunt. Unde secundum hoc patet, quod quater 76 anni erunt maiores 3760 lunationibus 58 minutis et 8 secun¬dis et 55 tertiis <et> 6 quartis et 40 quintis unius diei. Et sic in 1520 annis anticipatio fieret 4 diebus et quasi 20 horis. (V,H) ⌈Unde si coniunctio fieret post 29 dies 31 minu¬ta 51 secunda 3 tertia 40 quarta 47 quinta 14 sexta, tunc intra 76 annis perfecta revolutio. Sed quia hoc non est verum, sed prior positio, patet propositum.⌉ Ex quibus duo patent: Aureum numerum in kalen¬dario Romano positum errorem maximum in se con¬tinere ipsumque iuxta hodiernas incensionum antici¬pationes ante Christum fuisse adscriptum forte eo tem¬pore, quo Iulius Caesar publico edicto emendatum iussit recipi opus, quoniam error, qui in 36 annis per Augu¬stum ex vitio sacerdotum, ut Solinus simul et Macrobius asserunt, sero fuit deprehensus, non potuit (nisi) sero in variatione aequinoctii et solstitii experiri, cum difficile multum sit et paene impossibile punctale tempus in illis introitibus sciri. Nec etiam ipsa dies nisi per maximam diligentiam et magna instrumenta mensuraretur, sed error coniunc¬tionum quoad diem aut duos ex visu exortae lunae facile conspicitur. Ex quo errore puto Augustum motum ad corrigendum per saltum superfluam accrescentiam. Nec est dubium ante Christum iam decemnovenalem cyclum revolutiones praecessisse, cum legatur maximi cycli scilicet 532 annorum, qui ex multiplicatione cycli sola¬ris 28 annorum in 19 aureum numerum resultat, Christi nativitatem viginti annis praecessisse, ut Iohannes de Sacrobusco refert. Anatolius etiam, de quo infra, luna¬rem cyclum pro paschae inventione ordinans clare ostendit suo tempore, qui ante trecentesimum annum incarnationis tabulam conscripsit, iam anticipationes coniunctionum per diem integrum a tempore locationis aurei numeri factas, cum ponat cyclo lunari XIX existente et aureo numero tria in 25. Martii XXVI. lu¬nam, quae, ut clarum est, non foret XXVI., si dies coniunctionum aurei numeri situm non praevenisset per diem. CAPITULUM IV Postquam nunc error compositionis kalendarii mani¬festus est, magis ad propositum accedendo de paschalis sacramenti errore quoad diem celebritatis haec sunt no¬tanda per ordinem: primo, quod divinum praeceptum de celebrando pascha existit de mense primo et novorum XIV. luna ad vesperam et quod septem dies azymorum existunt, ut hoc praeceptum Levitici XXIII. et Exodi XII. legitur; secundo quod in intellectum huius prae¬cepti in ecclesia Dei opinionum varietas exorta legitur ita, ut quidam semper indifferenter VI<II kal.> Aprilis, quia eo die Christum resurrexisse aiebant, celebrabant – nec lunam nec dominicam diem curaverunt – et alii, ut Asiani et Graeci, – uti traditur, se sancti (Iohannis) evangelistae <testimonio> habere asserebant – semper 14. luna, quacumque die evenit post vernale aequinoc¬tium, pascha facerent, uti ex epistola, quam Polycrates, Ephesiorum episcopus, (ad Victorem papam) tempore Se¬veri scripsit, habetur, cuius partem sanctus Hieronymus De illustribus viris interserit. Romani vero Petri et Pauli vestigia tenentes non nisi domenico die proximo sequente XIV. ipsam lunam resurrectionis sollemnia peragebant putantes adeo hoc divino mandato consentaneum: quod Pius, octavus a Petro papa – De consecratione, distinct. III. «Nosse» – per causam declarat et post eum Victor, papa tertius decimus a Petro aut quintus decimus secundum alios, temporibus consulatus Commodi secundum Eusebium existens, per decretum, de quo De consecratione, distinct. III., «Celebritatem», hoc ita statuens cum causae ex¬pressione, ut alios non facientes excommunicaret. De qua re Eusebius latius loquens libro V. in XXIII. capitulo ecclesiasticae historiae dicit varia concilia ea¬propter congregata; et XXIV. capitulo dicit Irenaeum, Lugdunensem episcopum, cum aliis Galliarum episcopis, licet Victori assentirent, non tamen laudare, quod Asia¬nos eapropter abscinderet a catholica ecclesia. Fuit tunc per Theophilum mandato Victoris papae in Caesarea Palaestina concilium congregatum, quod similiter ex sex causis dominica die semper statuit pascha celebrandum, quia illa est dies creationis mundi, cum septimus sabbati sit, in quo merito festivitas regenerationis peragitur, et quia eo die dominus resurgens per prophetam dixit: «Haec est dies, quam fecit dominus», etc. cum aliis causis ibi positis. Cuius concilii laudes Hieronymus in De il¬lustribus viris de isto Theophilo scribens meminit, quem sub Severo fuisse asserit. Non tamen cessavit haec diver¬sitas, quousque in pleno orbis concilio universali Ni¬caeno idem statueretur. Et in hoc sententia hodie eccle¬sia absque errore permanet et discordia. Deinde consequenter circa ipsam XIV. lunam diver¬sitas exorta est volentibus aliquibus, si dies XIV. lunae fuerit domenica, quod in ea celebrandum foret pascha et quod dies azymorum usque ad XX. lunam extende¬rentur. Huius sententiae fuere aliqui, qui cum Iudaeis in ea Iudaeorum festivitate XIV. lunae pascha faciebant; et de his ita intellegentibus praeceptum solvebant ieiunium XIII. luna aliqui, quod non licuit. Aliqui no¬lentes tunc ieiunium solvere in ipsa summae festivitatis die ieiunabant Manichaeorum vesaniam sectantes, qui in Nicaena synodo et aliis multis tesseradecadites haere¬tici condemnantur, de quibus Augustinus in libro cata¬logi haereticorum mentionem facit. Et de his infra circa finem. Fuere nonnulli, qui XIV. lunam pascha aiebant celebrari posse et ultra XX. lunam extendi non debere, conformiter ad textum Exodi XII., ut ille doctissimus Laodiceae Syriae episcopus Anatolius Alexandrinus, qui sub Probo 249. anno a passione do¬mini de paschae festivitate scripsit, cum in quadruvio peritissimus esset, ut Eusebius simul et Hieronymus De illustribus viris attestantur, et hoc propter diversam sup¬putationem, quoniam a vesperis diem more Hebraeorum incipit, dicens, quando in vesperis luna est XIV., in mane diem sanctissimae festivitatis, si domenica foret, esse posse. Et cum dicat diem ipsum usque ad vesperam 14. lunae esse, fatetur XIV. luna pascha posse celebrari loquens de completis et perfectis lunationibus. Et ita solo nomine ab aliis, qui XV. luna pascha nostrum non cum Iudaeis celebrandum asserunt, dissentire videtur, quantum ex libello deprehendere potui. (V,H) ⌈Beda in Chronicis Anglorum circa finem ponit epistulam abba¬tis sui Ceolfrid ad consulta Naitonis, regis Britannorum, de observantia paschae, ubi dicitur: «Lex praecepit ter¬tia septimana primi mensis id est XV. luna phase esse ad XXI., quoniam adveniente vespera XIV. lunae id est initio decimae quintae, quia ea nocte eductus est populus de Aegypto.» Et tota illa septimana sollemnis est et con¬tinet azymorum dies, quod ipse ad longum ostendit ibidem.⌉ Ista etiam diversitas in variis conciliis particularibus declarata est et demum in Nicaeno stabilita, scilicet quod primum pascha, ne cum Iudaeis concurramus aut eos praeveniamus, est XV. luna primi mensis. Et non fuit nec est quoad concursum aut praeventionem cum Iudaeis ab eo concilii tempore aliquis error. Sed quia tantum sunt septem azymorum dies, fuit dubitatum apud veteres, an ultra XXI. lunam extendi posset celebritas. Et licet aliqui vacillabant in certo casu, tamen peritissimorum omnium sententia, quae in Caesariensi concilio et per Victorem papam – De con¬secratione, distinct. III. «Celebritatem», – et deinde in Nicaeno canonizata extitit, tenebat hoc penitus non licere. Rationem Anatolius ponens dicit: Ideo septem dies azymorum a domino Moysi custodire praecipitur, ut in ipsis nulla tenebrarum potestas lucem exsurgeret. Licet enim noctium initia tenebrescant, tamen ipsis us¬que ad noctis medium ante exortam lunam non permit¬tit. Oportet itaque lunam in paschae festo maiorem noc¬tis partem illuminare. Quare ultra septem dies azymo¬rum extendi nequit, ne tenebrae noctis lumen lunae ex¬surgerent. Cum itaque sollemnitas resurrectionis lux sit, non est possibile ipsam cum victoria tenebrarum con¬currere et communicare. Quare ultra extendentes cele¬britatem auctoritate divinae scripturae iniuriantur, sa¬crilegii contumaciaeque crimen ac animarum incurrunt periculum veram lucem omnibus tenebris dominantem cum aliqua tenebrarum dominatione offerentes. Hinc praecepto divino oboedientes ultra XXI. lunam ad vespe¬ram complete celebritatem non extendunt. Haec ille. Idem constitutio Victoris superius allegata in capitulo «Celebritatem» ostendit. Certe haec advertenda sunt, quoniam nostro tempore pascha non solum ad XXI. lu¬nam, immo saepe ad XXVI. se extendit, merito ponde¬rantes ea, quae Anatolius dicit, Dei simul et Nicaeni concilii ac aliorum conciliorum et Romanorum ponti¬ficum praecepta reverenter colende. Et ut tantus error paschalis observantiae tollatur de catholica ecclesia, hoc sacrum concilium Basiliense pro reformatione ecclesiae congregatum ante omnia invigi¬lare debet. CAPITULUM V Est consequenter circa eam partem praecepti, quae habet mense primo et novorum pascha celebrandum, antiquorum intentio pensanda, quae est, quod ille est primus mensis, cuius plenilunium aequinoctium vernale attingit. Et fuerunt quidam considerantes septem azy¬morum dies nostrae paschali festivitati servire. Et tales putarunt: Si etiam plenilunium aequinoctii vernalis diem praecederet, dummodo post aequinoctium ante XXI. lunam domenicus dies occurreret, posse pascha celebrari. Cuius opinionis videtur Anatolius fuisse, cum ipse ponat aequinoctium VIII. kal. Aprilis et in decem¬novenali suo cyclo dicat: Si aequinoctium fuerit IV. feria et luna XVI et sic transivit oppositionem, tunc luna XX III kal. Aprilis pascha celebretur. Idem dicit: Luna XV existente in aequinoctio, existente VI. feria VI. kal. Aprilis, XVII. luna pascha est. Haec opinio licet ab aliis tunc etiam fortassis teneretur, tamen accep¬tata non est per ecclesiam. Unde Dionysius Exiguus ad Petronium episcopum scribens refert Nicaenam synodum statuisse XIV lunas praecedentes aequinoctii vernalis initium ultimi mensis esse et non primi; quare oportere tunc aliam lunationem proximam exspectare. Idem legi¬tur in VII. libro ecclesiasticae ac tripartitae historiae et in prologo Isidori conciliorum, ubi Nicaeni concilii pa¬schale statutum recitatur, et ratio statuti fuit divinum praeceptum, quod nos Christianos artat, ut saltem mense novorum primo infra azymos dies cum Iudaeis con¬curramus. Est praeterea sciendum: Cum paschale sacramentum regenerationis festivitas existat, fuit a patribus in Cae¬sariensi concilio diffinitum convenire huic sacratissimo mysterio tempus vernalis aequinoctii, quia mundi ini¬tium in vere fuisse probat scriptura. Haec germinasse dicit terram herbam virentem et quod in aequinoctio probat divisio aequa lucis a tenebris, quae non est aequa extra aequinoctium. Et fuit plena lumine luna, quia, ut ait scriptura, lucebat in inchoatione noctis; quare neces¬sario plena. Ait etiam sanctus Cyrillus in epistula ad Valerium et totam Carthaginensem synodum, Christum ea die mortuum qua conceptum, et ea die per mortem regenerasse qua Adam a Deo creatus peccavit. Unde sicut in Adam omnes mortui fuere illa die, ita per mor¬tem Christi omnes vivificati. Quare haec sollemnitas est diligentissimo studio custodienda. Noluerunt autem antiqui, ut in ipsa aequinoctiali die pascha fieret, sed eo transvadato, quoniam hoc primo ante Christum adventum observatum legerunt. Philo enim Iudaeus, Iosephus et eorum antiquiores Agatho¬bulus et ab eo eruditus Aristobulus ex Panmaida civi¬tate, qui unus ex LXX interpretibus fuit, omnes sentiunt transvadato aequinoctio pascha immolandum. Addit Aristobulus, ut refert Anatolius, quod pascha celebran¬dum est transvadato aequinoctio per utrumque lumi¬nare, sole scilicet ascendente versus solstitium aestivale et luna post oppositionem de aequinoctiali signo Librae versus hiemale solstitium descendente. Oportet enim hoc ideo fieri, ut tenebrarum potestas sit victa et dies quantulumcumque noctem exsuperet. Idem Origenes, quem omnium eruditissimum et componendi calculi perspicatissimum Anatolius dicit, ut ex hoc Calcenteri nomen sortitus sit, in luculentissime libello paschae dicit ultra aequinoctii transitum in paschali mysterio adver¬tendum ad solis exordialem ascensum super taetras tene¬brarum insidias. Tunc enim peragitur verae lucis solis iustitiae festivitas, quando per victoriam ascendit ad nocturnalium offendiculorum caliginem opprimendum. Ex quibus causa nunc aperta est, cur patres in Nicaena synodo et eorum praedecessores primum pascha altera aequinoctii die designabant. Unde quia Nicaeni con¬cilii patres ponebant circa XII. kal. Aprilis aequinoc¬tium, XI. kal. Aprilis primum pascha signabant. Ita fecerunt et ipsis priores, qui aequinoctii diem VIII. kal. Aprilis ponebant; primum pascha VII. kal. Aprilis lo¬carunt. Ex his omnibus patet patres nostros in hanc senten¬tiam convenisse, quod pascha nostrum in mense novo¬rum, quo novi fructus in Aegypto colliguntur, ut ait Ambrosius in epistula ad episcopos per Aemiliam con¬stitutos, post aequinoctium vernale in domenico die a XV. luna usque ad XXI. inclusive celebrandum esse; et ita canunt multorum conciliorum decreta et imprimis Nicaeni, deinde Antiocheni, Caesariensis, Alexandrini et aliorum. Refert etiam Dionysius Exiguus in praealle¬gata epistula ipsa statuta maximis poenis quoad cleri¬cos depositionis, quoad laicos deportationis Constan¬tino imperatore approbante vallata. CAPITULUM VI Nunc restat unum adhuc habens non parvam diffi¬cultatem intellegendi, scilicet an omni XV. luna, quae immediate aequinoctium vernale sequitur, si ibi dome¬nica fuerit, aut in proximis septem sequentibus, si non fuerit domenica pascha sit celebrandum. Et primum reperio antiquos inter communes XII lunationum annos et embolismales additionem lunatio¬nis habentes scilicet XIII lunationes differentiam adno¬tasse. Ait enim sanctus Cyrillus in quadam epistula hunc annum sancto Moysi revelatum, et de festo paschae com¬munis anni ad festum communis 354 dies esse, de com¬munis anni festo usque in embolismalis 384 dies existere. Pascasius episcopus, qui Chalcedonensi concilio praese¬dit, ad Leonem papam de paschali festo scribens ait consulatu Antonii et Syagrii licet VII. kal. Aprilis dies domenica et XXI. luna foret, quoniam embolismalis annus, non tunc, sed IX. kalendas Mai luna XVIII. pascha celebrandum. Et huius rationem habere volens ad legalem Iudaeorum supputationem remittit dicens, quoniam Romani rationem hanc ignorant, de facili in errorem incidunt, asserens ogdoadem, quae incepit con¬sulatu clarissimorum virorum Aetii et Sigilberti, tunc claudi. Ad idem sanctus Cyrillus in epistula ad syn¬odum Carthaginensem dicit ad legalem Iudaeorum supputationem in communibus et in embolismalibus an¬nis ad habendum primum novorum mensem iuxta ange¬licam traditionem Pachomio, sancto monacho, factam recurrendum dicens in embolismali pascha in Martio nunquam celebrandum. Ex quo patet veteres in embolis¬malibus ad ogdoadem respexisse et ad Hebraeorum sup¬putationem. Et cum decemnovenalis cyclus cum iis non concordet, non laborabant per eum. Unde, ut idem Pascasius prosequitur, tunc in embolismali oportet com¬pleri XIII lunationes; et tunc subsequens est primi men¬sis. Declarat hunc errorem per exemplum, quomodo anno consulatus Honorii et Constanti[n]i bis tempore Zo¬simi papae – cum vitaretur, ne X. kal. Mai pascha celebraretur, VIII. kal. Aprilis celebratum est – pro embolismo communis annus receptus <sit>. Qui gravis¬simus error miraculo fontis Meletinensis <claruit>, qui pro baptizandis Christianis abundare divino dono annua paschali festivitate solebat. Eo anno confluentibus VIII. kal. Aprilis baptizandis aqua carebat et X. kal. Mai abundabat. Ex quibus patet embolismales annos obser¬vandos, ut tunc de pascha ad pascha 384 dies numeren¬tur. Quibus autem annis embolismus currat, videndum. Et secundum Anatolium et veteres Aegyptiacos, qui decemnovenali lunari cyclo utebantur sicut et hodie Graeci et Hebraei, tunc III., VI., VIII., XI., XIV., XVII., XIX. lunaris cycli embolismales sunt. Dionysius vero Exiguus ad Bonifatium primicerium notariorum et Bonum secundicerium scribens dicit per ogdoadem ende¬cademque embolismos revolvi, asserens primum decem¬novenalis cycli, quem nos aureum numerum vocamus, fore XVII. lunaris, dicens etiam decemnovenalis cycli embolismales fore pariformiter III., VI., VIII., XI., XIV., XVII., XIX. et, cum iste decemnovenalis a lu¬nari differat, est secundum eum embolismalis, puta VIII. anno decemnovenalis, qui non est embolismalis secun¬dum Hebraeos et Graecos, cum ille sit quintus lunaris cycli. Sic pariformiter in XIX. anno cycli aurei secun¬dum ipsum embolismalis est, qui secundum Hebraeos, cum sit XVI., embolismalis non est. Ex qua diversitate embolismi fit, quod nos iudicamus Hebraeos in XII. mense celebrare sicuti Ambrosius opinabatur in illa epistula ad episcopos per Aemiliam, licet secundum suum cyclum in primo celebrent. Et dicit Abraham Avenezre: Licet IX existente aureo numero et VIII et XIX sit inter Christianos et Iudaeos embolismi differentia, ta¬men terminus paschalis, quando IX est aureus numerus, non variatur, licet bene, quando VIII. et XIX. Et haec differentia aliquando a Iudaeorum pascha XXXVI dierum existit, cum tamen nostrum pascha infra dies azymorum semper cadere deberet, ut ex superioribus patet et per Bedam II. libro de temporibus (V,H) ⌈et semper in tertia septimana primi mensis scilicet a XV. luna usque ad XXI., ut elegantissime ostendit Ceolfrid abbas ad Naitonem regem prout superius.⌉ Et hic aperitur alius error observantiae paschalis festivitatis propter differentiam embolismorum in locis duobus praenominatis. Et satis mirandum est, quod Dionysium nostri secuti sunt, cum tamen termini ipsi Graeci ogdoas, endecades et enneakaidekaterida satis manifeste ostendissent in inquisitione embolismorum nos Graecorum lunarem cyclum sequi debere. Quo utuntur etiam hodie, ut in libro venerabilis Isidori abbatis vidi, a quo Graecorum terminos paschales extraxi. Similiter et in tabulis Persicis de libro eiusdem abbatis per me in Latinum reductis, ubi cum dies coniunctionis per XIX annales variationes inveniri docetur, cyclus lunaris pro fundamento ponitur et non aureus numerus; et quomodo in kalendario Romano affigi debeat, ibi annotatur. Et non est dubium, cyclum in Nicaeno concilio pro in¬venienda XIV. luna paschali kalendario infixum, de quo infra, fuisse iuxta Graecorum observantiam lunaris circuli, quo ante et post omnes Graeci utuntur. Unde differentiam embolismorum inconsiderate exortam credo, quando Latini aureo decemnovenali cyclo eis a Chal¬daeis, ut dicitur, misso usi sunt et regulis embolismali¬bus Graecorum, eas ad numerum aurei numeri, cum sit decemnovenalis, sicut lunaris cycli applicando, (V,H) ⌈et hoc maxime, quia sine differentia uterque cyclus decem¬novenalis sine addito per antiquos nominatur. Ista au¬tem difficultas embolismorum absque errore in simpli¬cem communem regulam per Nicaenum concilium re¬ducta fuit per hoc, quod declaravit quartas decimas lunas XII. kal. Aprilis praecedentes ultimi anni esse.⌉ CAPITULUM VII Consequenter videndum de finali conclusione erro¬ris nostri kalendarii, quae est ista: Quia in duobus falsis principaliter se antiqui fundarunt, scilicet aequinoctium vernale in certo die fixe permanere et XIX annos so¬lares integram lunationum revolutionem continere, et super istis sua decreta fundavere celebrationis paschae. Hinc error. Et licet varia fuit opinio de die illa aequi¬noctiali ita, ut antiquiores usque ad Anatolium putarunt VIII. kal. Aprilis esse (V,H) ⌈ut Plinius Secundus post Iulium Caesarem, Anatolius et Isidorus <libro> V. Ety¬mologiarum, qui fuit quasi 600. anno Christi,⌉ alii XII., alii XV.; et ideo variae opiniones de luna paschali: Graecis, qui VIII. kal. putarunt aequinoctium esse, observantibus lunationem proximam post IV. idus Mar¬tii, Latinis, qui XV. kal. aequinoctii diem asserebant, a III. nonas Martii, et Aegyptiis, qui XII. kalendas, ab VIII. idus Martii, tamen sacra synodus Nicaena Aegyp¬tiorum viam acceptans statuit paschalem lunam illam esse, quae ab VIII. idus Martii usque in diem nonarum Aprilium exoritur, XIV. vero lunam eam, quae a XII. kal. Aprilis usque in XVIII. <kal.> Mai invenitur, de quo per Isidorum in prologo conciliorum. Et pariformi¬ter lego statutum in Caesariensi Theophili concilio tem¬pore Victoris papae celebrato, ubi dicitur: Statuitur, ut ab XI. kal. Aprilis usque in VII. kal. Mai pascha cele¬bretur et nec antea nec postea, quia hunc constitutum limitem transgredi cuique nulla datur facultas; quando enim infra praefatos terminos luna a XV. usque XXI. in domenicum diem inciderit, sanctum pascha celebre¬tur. Unde Morinus, Alexandrinus episcopus, dicit: XII. kal. Aprilis est aequinoctium vernale et anni initium; ante hunc diem nec Iudaeo nec Graeco nec Latino licet pascha facere. Sed praeceptum dei est, ut post XII. kal. Aprilis a septem viris id est septem gradibus ecclesiae celebretur. Signarunt autem patres Nicaeni concilii XIV. lunas paschales per XIX variationes et, ut Dionysius scribit Petronio, non habentes hunc decemnovenalem cyclum perfecte in se ipsum redeuntem, tamen saecu¬lari peritia, sed sancti spiritus illustratione, principali tamen Aegyptiorum adinventione, ut dicit Victorius. Proterius vero, Alexandrinus episcopus, ad Leonem pa¬pam scribens dicit: «Beatissimi patres nostri cyclum decemnovenalem certius affigentes, quem violari im¬possibile est velut crepidinem ac fundamentum et regu¬lam, hunc eundem decemnovenalem computum statu¬erunt et per gratiam spiritus sancti in revolutione prae¬narrati cycli decimas quartas paschales lunas diligenter adnotarunt.» Hos vero terminos secundum lunarem cyclum adnotatos Graeci adhuc tenent habentes se¬cunda die Aprilis 1, 22. Martii 2, 10. Aprilis 3, 30. Martii 4 et sic consequenter, ut ego in Graeco libro doctissimi Isidori abbatis, ambasiadoris imperatoris et patriarchae Constantinopoleos, vidi et extraxi. Et om¬nes periti subsequentes, Anastasius, Theophilus, Cyril¬lus, quicumque fuere et qui cyclos multos conscripsere, ab hac synodali constitutione non recesserunt. Ob ta¬men diversitates tollendas statutum fuit hunc diem ab Alexandrino patriarcha, quia Aegyptii plus ceteris in calculo periti fuere, intimari debere Romano pontifici et ille consequenter archiepiscopis et illi per provin¬ciam. De quo varia leguntur diversorum conciliorum statuta de laterculis sollemnitatem paschae insinuanti¬bus, de quo etiam De consecratione distinct. III. «De hac observatione» et capitulo «Placuit» et, postquam peri¬tiam terminorum paschalium Nicaeni synodi commune sacerdotium recepit, quia nemo in sacerdotem admitte¬batur, qui hanc rationem ignorabat, ut XXXVIII. distinct., quae in ipsis tunc intimatio cessavit. Habemus itaque in summa: Kalendarium nostrum (C,K) ⌈(in) incensionum initiis ac festivitatibus ab ipsa luna dependentibus⌉ (V,H) ⌈festis mobilibus⌉ plurimum ex praenarrata erronea radice errare ita, ut ali¬qui pascha a vero XXXVI diebus distet et pluries per VII, pluries XXI. lunam usque XXVI. transcendat – quae, cum obvient praeceptis legalibus, intentioni patrum et scandalum in fide parant, quia dicit Albertus, quod ini¬mici fidei et de hoc gloriantur, quoniam ex illo errore nos <etiam> in aliis pariformiter errare subsannant. Hinc sacra synodus correctioni vacare debet diligenter, quo¬niam, ut dicit sanctus Ambrosius in epistula praetacta, licet non conveniat Christianis dies observare et lunatio¬nes superstitiose, necesse tamen est in paschali festivitate iuxta praeceptum lunam observare et tempus, quia hoc est tempus acceptabile deo, quod convenit praecepto. Et haec sunt dies salutis non dantes offensionem, in qui¬bus deus vult plus placari et placantibus plus gratiae impertiri. Et ista de errore sufficiant. CAPITULUM VIII Ultimo de correctione kalendarii videndum. Quoniam autem ad duo aliquando vera, scilicet quod dies coniunctionis per aureum numerum osten¬ditur et verum pascha post XII. kal. Aprilis cadat, in ipsa reformatione advertere habemus et in futuro erro¬rem vitare, hinc primo quoad finem habendi coniunc¬tionum dies ex aureo numero considerari oporteret situ¬ationem originalem aurei numeri. Potuit enim a prin¬cipio melius locari ad veriorem coniunctionem osten¬dendum. Et licet plures modi quoad situationis correc¬tionem tradi possent, tamen ex fundamento praetacto distantiae duarum coniunctionum perfectius talis habe¬retur correctio supponendo locationem uniuscuiusque numeri recte factam, ut per additionem 29 dierum 12 horarum etc. iterum idem numerus repeteretur; et quoad istam correctionem de praesenti me extendere nolo. Et quia praesupposita aurei numeri differentiali vera situatione hodie prima luna in caelo est plus quam quarta in kalendario, ad huius correctionem aut opor¬teret delere ipsum aureum numerum et per anticipatio¬nem ad diem primationis reducere. Et hic modus non posset de facili fieri, quoniam secundum eum modum omnes per orbem libros mutare necesse foret, et in tali mutatione, antequam per usum calculus mutationis a simplicibus caperetur, error maior exoriri posset, (V,H) ⌈fieretque aliquando, quod septuagesima octavas epipha¬niae praecederet et festum annuntiationis plus decem diebus pascha sequeretur etc.⌉ Posset aliter corrigi absque librorum mutatione. Quoniam antecessio coniunctionis a loco situationis aurei numeri ad quintum diem se extendit hoc tempore, si ab aureo numero quinque subtraherentur et residuum pro aureo numero haberetur, talis correctus aureus numerus propinquum diem coniunctionis ostenderet. Et si ad aureum numerum decem addentur subtracto XIX post additionem si excedent, exortus numerus in kalendario oppositionis diem propinque indicaret. Et ita per mu¬tationem aurei numeri currentis in alium numerum cor¬rectum remanente kalendario, sicuti stat, propinque dies coniunctionum et oppositionum haberentur, et hoc isto tempore, quando anticipatio usque in quintum diem se extendit. Alio vero tempore, quando in minus vel plus se extendit, non posset remanentibus libris uti sunt talis correctio fieri. Dico autem propinque, (quia) secun¬dum situationem aurei numeri in kalendario non sem¬per ipse numerus in eadem (die) collocatur, in qua est coniunctio, licet per diem integrum nunquam distet ante vel post. Et hic modus corrigendi kalendarium est inutilis, quia non poterit per eum modum vera dies coniunctionis haberi nec oppositionis et hoc, quia nu¬merus V minus non locatur regulariter in quinto die a numero, qui habet V plus, sed frequentius in sexto. Sic nec numerus, qui habet X plus, semper in decimo die distanti collocatur nec collocari potest, ut patet in¬telligenti. Et cum anticipatio aequalis sit a loco situatio¬nis aurei numeri, patet, quod per hanc viam correctio haberi nequit. Unde si per correctum aureum numerum sive mutationem currentis aurei numeri in alium prae¬cisius ostendentem diem coniunctionis kalendarium cor¬rigi deberet, iste foret modus praecisior, licet inutilis sit et maiorum errorum generativus, ut faciliter conspici potest. Et est consequenter advertendum, quod adhuc alii modi consimiles inveniri possent plures. Puta si dimitte¬retur bisextus in aliquo anno et mutaretur aureus nume¬rus in eodem anno per additionem trium ad eum; puta 1440. dimitteretur bisextus. Et quia XVI erit tunc au¬reus numerus, adderetur III, esset XIX aureus numerus in illo anno et alio sequenti I et post II etc. Ille aureus numerus ostenderet diem coniunctionis. Nec est illa regula plus vera quam immediata praecedens. Similiter si duo bisexti omitterentur et ad verum aureum numerum XI adderentur, oriretur tali modo correctus habens veritatem ut praecedentes modi. Et si quattuor bisexti omitterentur in XVI annis, ostenderet aureus numerus diem coniunctionis; et inter omnes prae¬fatos modos iste foret eligibilior, quia minus erroris et periculi contineret. Sed neuter praefatorum modorum videtur convenire proposito nostro, quia ex omissione bisexti oriretur scan¬dalum in populo et arte inveniendi litteram domini¬calem una novitas; nec reduceretur kalendarium nostrum ad reformationem, quia, ut clarum est, per nullum istorum modorum antiquae regulae observationis pascha¬lis forent denuo verificatae, immo oporteret novas regu¬las de festis concipi et alia multa fieri, quae plus de¬formarent forte quam reformarent. Unde si plena et perfecta reformatio kalendarii fieri debet, nihil melius inveniri potest quam reducere kalendarium usque ad eum statum, quod regulae antiquorum in sacris conciliis traditae redeant ad veritatem, quanto levius et facilius et verius hoc fieri poterit; et non est forte cogitabilis facilior et verior modus quam quod obmissa una septi¬mana aureus numerus in cyclum lunarem commutetur. Si enim hoc fecerimus, reductum est kalendarium nostrum ad veritatem regularum antiquarum et consti¬tutionem sacrae Nicaenae synodi quoad paschalem festi¬vitatem et cetera omnia festa mobilia et immobilia. Et ipse numerus, qui aureus hucusque dictus est, et ex tunc lunaris cycli foret et aliud nomen puta aureus cyclus sortiretur. Melius et verius diem coniunctionis ostende¬ret quam ipse aureus numerus Nicaeni concilii tempore ostendit; immo tunc kalendarium nostrum verius esset quam unquam fuit. Et pro practica huius correctionis ita foret praece¬dendum. Anno Christi 1439. festum pentecostes cadit in 24. die Mai, et quia illud festum est mobile non con¬sideratur a vulgo in quota die cadat. Statuatur itaque aliquo die anni 1437. per publicum decretum, quod illa dies 24. Mai illius anni 1439., in qua cadit festum pente¬costes, habeatur pro ultima die Mai et altera pente¬costes sit prima dies Iunii et quod ex post numerus, qui hucusque aureus numerus dictus est, sit lunaris cyclus et vocetur aureus cyclus, qui pro eodem anno erit XII et insequenti XIII et sic deinceps. Tunc kalendarium est reductum ad regulas Nicaeni concilii, quoniam kalendarium Nicaenum Graecum non habuit alium cyclum quam lunarem decemnovenalem. Et infixus fuit ille cyclus kalendaris ad habendas luna¬tiones et plenilunium paschale, et ab VIII. idus Martii usque in nonas Aprilis statuit paschalem incensionem quaeri debere et primum pascha XI. kal. Aprilis fore. Haec omnia ad veritatem redeunt per hanc correctio¬nem et absque librorum mutatione. Numerus enim aurei cycli, ubi in kalendario ex post semper inventus fuerit, diem coniunctionis ostendit nec poterit verum pascha ante XI. kal. (Aprilis) cadere aut extra dies VII azy¬morum ita, ut post aequinoctium Hebraei, Graeci et Latini pascha concorditer et conformiter praecepto le¬gali celebrabunt. Uno etiam cyclo Hebraei, Graeci et Latini ac eisdem embolismalibus regulis utentur et non poterit nec verior nec facilior reductio kalendarii Ro¬mani fieri ad regulas patrum, immo erit verius apud Latinos quam unquam fuit, quia Latini, qui aureo nu¬mero ante Christum kalendario infixo loco cycli lunae quoad embolismales semper videntur usi fuisse, propter conformitatem decemnovenalis revolutionis semper a Graecis et Hebraeis in certis annis discreparunt, ut superius est ostensum, et haec diversitas ex tunc sublata foret, (V,H) ⌈redirentque festa natalis Domini et sancti Iohannis baptistae propinque ad solstitia, sicut Nicaeni concilii tempore fuere.⌉ CAPITULUM IX Et ad hoc, ut clare veritas huius videatur, primo quoad coniunctionis diem sic constat. Ex praecedentibus patet anticipationem hodie quattuor diebus cum XV horis factam; et quia numerus cycli lunaris locatur in¬fra aureum numerum tribus diebus, patet, quod antici¬patio lunationum a cyclo lunari hodie septem dierum existit cum dimidio. Quare si septem dies subtrahantur aut saltentur, redibit coniunctio ad diem locationis aurei cycli lunaris. Etiam ex calculo tabularum idem constare potest. Et praesertim hoc probant tabulae Persarum Graecae per me ad nostrum Latinum usum reductae. Quoniam cyclum lunarem in kalendario pro invenienda incensione locant concorditer cum hoc modo paene in omnibus lo¬cis – dico paene, quia aliquando ex primaeva imper¬fecta situatione aurei numeri diversitas invenitur, licet illa solum, quando XVIII est cyclus lunaris, in mense Martii diversa sit per unum diem ab ista nostra cor¬recta, quae habet, quod XVI. die, licet secundum Per¬sas XV. die locari deberet. Nec est de hoc curandum, quia festa mobilia propter hoc non diversificabuntur, maxime paschae, de quo est principalis quaestio, etiamsi positio secundum Persas verior foret in eo anno XVIII cycli. Unde D existente littera domenicali et XVIII cyclo aureo, si vera foret Persarum positio, – secun¬dum kalendarium nostrum octo diebus tardius pascha celebraremus; non tamen excederemus XXII. lunam, nec hoc ante annum Christi 1635 eveniret, ut simul D foret littera domenicalis et XVIII aureus cyclus – dico, si positio Persarum vera foret, quae ponit XV. diem esse diem coniunctionis, quamvis frequentius in illa die coniunctio cadat, tamen prope finem diei, ita ut anno Christi 1483., quo anno XVIII est cyclus, coniunc¬tio in XVI. diem protrahatur facta correctione sive in IX., si non fuerit facta. Quare patet per hanc correc¬tionem nos consequi intentum quoad incensionem et quod, si qua est varietas, [quod] illa quasi in nullo obest, maxime quoad paschalem festivitatem, et hoc suf¬ficit proposito nostro. Quod vero ista correctio est verissima et convenien¬tissima proposito nostro, maxime ex hoc poterit appre¬hendi. Quoniam amplius verissimum foret illam coniunc¬tionem paschalem fore, quae proxime sequeretur VIII. idus Martii et illam oppositionem, quae post XII. kal. Aprilis prima fuerit pariformiter sicut Nicaeni (con¬cilii) et Alexandrini statuta praecipiunt. Nam etsi labor in subtili investigatione praecisior haberi posset, tamen quisque quantumcumque inexpertus satis apprehendere potest hanc correctionem veritati servire hoc tempore, quando aequinoctium secundum tabulas Alfonsii 12. Martii esse dicitur. Si enim primum plenilunium post vernale aequinoctium paschale est subtractis septem die¬bus per correctionem et saltum, clarum est aequinoc¬tium usque in 19. diem elevari. Clarum est 19. diem ad XII. kal. Aprilis, ubi firmarunt patres Nicaeni con¬cilii aequinoctium, plus appropinquare quam 12. Martii. Quare nemini dubium hanc correctionem veritati suf¬fragari, cum hodie operemur per regulas patrum perinde ac si aequinoctium in XII. kal. Aprilis fixum foret, unde, si post correctionem illis etiam utemur regulis, minus necessario errabimus. Quod autem correctio non tantum verior, sed et verissima sit, aperte ex hoc conspicitur. Manifestum est diem aequinoctialem secundum Graecos 13. Martii aestimari, similiter et secundum Hebraeos, qui ante annum Christi 1500. 14. Martii pascha non celebrabunt. Quare 13. diem etiam tunc aequinoctio dabunt, quo¬niam transvadato aequinoctio pascha immolant. Unde si hoc ita est, quod 13. die secundum Graecos, ut ex ta¬bulis Persicis habetur, similiter et secundum Hebraeos hodie aequinoctium existit, tunc per correctionem sal¬tus septem dierum ad 20. ascendet et sic 21. die in ves¬peris erit primum pascha Iudaeorum transvadato aequinoctio, et nostrum infimum pascha 22. die, quae est XI. kal. Aprilis, ut iubet Nicaena constitutio. Quare patet, quod cum Graecis et Hebraeis haec correctio verissime concordat, immo verius est kalendarium se¬cundum eosdem quam erat tempore Nicaeni concilii, quod fuit circa annum domini 340. Et hoc ex eo apprehenditur. Nam secundum com¬putum Hebraeorum et positionem ipsorum Hebraeorum et antiquorum eo tempore aequinoctium potuit 18. die Martii esse ita, ut tunc Iudaei in 19. die secundum com¬putum Hebraeorum pascha facerent, et sic potuisset nostrum pascha 20. aut 21. (die secundum ipsos) fuisse. Sed quia constitutio ante 22. diem non permittebat pascha celebrari, manifestum est secundum positionem Iudaeorum regulam Nicaeni concilii veritati usquequa¬que non deservivisse, sicut etiam quidam Latini anno 462. post Christum apprehenderunt aequinoctium † ut Iudaei † esse XV. kal. Aprilis, ut (ait) Victorius ad Hilarium papam; nec tamen a regulis Nicaeni concilii recedere ausi fuere. Similiter nec secundum tabulas Alfonsii, quae eo tempore 19. die Martii solem Arietem intrasse osten¬dunt; licet si dimissis tabulis Alfonsii ad experientiam Ptolemaei positam III. dictione Almegesti nos converti¬mus, qui a calculo Alfonsii plus die differt, patres ipsos in hac positione aequinoctiali parum errasse inveniemus. Quare kalendarium, etiamsi tempore Nicaeni concilii cavillari potuisset secundum Hebraeos et subtiliores astrologos, non tamen ita post correctionem nostram nec per Graecos nec per Iudaeos reprehensibile rema¬nebit. Sed an secundum subtiliores astrologos argui possit, videamus. Et clarum est secundum positionem Alfonsii, qui ponit super Ierusalem 1439. solem circa secundam horam post medium noctis 12. die Arietem intrasse et sic per saltum correcto kalendario 19. die, reprehendi kalendarii correctionem posse, quia non 19. diem, sed 21. aequinoctio contribuit. Sed ad hoc responderi potest, quod tabulae Alfonsii non sunt punctualiter verae quoad introitum in Arietem; immo experientia compertum est quasi in XIII horis eas deviare ita, quod, ut magister Henricus Batem refert in libello erroris tabularum Al¬fonsii, tunc experientia docuit 1290. et post hoc multis annis in XII et ultra horis easdem errare. Quare si diversitatem orizontium terrae habitabilis consideremus quoad ipsum vernale initium ad hoc, ut ipsa paschalis sollemnitas per universum orbem uno tempore et post aequinoctium celebretur, coniuncta experientia nostri temporis positione Iudaeorum et Graecorum non longe differremus. Perveniemus enim pariformiter ad 13. Mar¬tii diem. Profacius etiam Iudaeus et quidam alii obser¬vatores, qui anno Christi 1303. solem 14. Martii VIII. hora post medium noctis Arietem compererunt intrasse, hoc nostrum propositum affirmant sicut et alii nostri temporis experimentatores. Etsi etiam aliquae horae dees¬sent a 13. die, supplerentur ex diversitate introitus in orientem ab introitu in occasum. Oportet enim ultimum introitum in terra habitabili annotare, ut omnes per orbem in celebritate paschali, quantum possibile est, concurramus (V,H) ⌈secundum patrum praecepta – de quo De consecratione distinct. III «Paschae» et cetera, quae in «<De> observatione», –⌉ ut orientales per occiden¬tales non praeveniantur, sed in tempore omnis populus concurrat salva praeventione horaria quoad paschalis diei initium et solis maturiorem exortum tam apud priores Indos quam occidentaliores Hispanos. CAPITULUM X Est ultimo advertendum, quod ad hoc, quod cor¬rectio ista in veritate persistat, necesse est quoad coniunc¬tionis diem, qui in 304 annis quasi per diem anticipatur secundum Ptolemaeum, bisextilem illius anni dimittere et semper 304. annum absque bisexti intercalatione cur¬rere. Et licet praecisius fieret, si semper in 76. anno non servaretur bisextus, sed transferretur in sequentem sci¬licet 77. et sic in 304. anno unus bisextus subtiliter gra¬datim subtraheretur, tamen cum in priori simplici modo nullus timendus error in hoc negotio causabitur dimisso altero modo subtiliori et perfectiori, primus acceptetur per totalem emissionem bisexti in 304. anno, ita quod VIII anni sine bisexto currant, ut sic veritas ostensionis coniunctionalis diei ex situatione aurei cycli valeat per¬manere. (V,H) ⌈Dico capiendo illum numerum 304 annorum propter hoc, quia ex quater 76, quia est magnus cyclus, exoritur. Alias secundum Ptolemaeum 316 foret praeci¬sior, ut ex superioribus patet.⌉ Verum quia vernale aequi¬noctium in eo tempore 304 annorum secundum quosdam paene duobus diebus anticipatur et solum per emissio¬nem bisextilis dies una subtrahitur, posset quis dicere kalendarium nostrum non usquequaque in correctione sua duraturum, sed in paschalis festivitatis celebratione secundum legalem constitutionem post illa tempora fallaciam capere. Ad hoc dicendum puto, quod, licet verum sit ex disproportione motuum luminarium non posse communem registratoriam regulam absque kalen¬darii mutatione inveniri, tamen hic praetactus modus inter excogitabiles facilior et verior existit, quoniam motus ille capitis Arietis inaequaliter observatus post illa tempora auctore Thebit tardior efficietur; et sicut aliquando in 300 annis gradualis tantum mutatio ex¬perimento Ptolemaei inventa est, ita fortassis, si non tot annis, tamen in pluribus quam hoc tempore gradus unus perficietur. Et si non, tamen una dies anticipatio¬nis aequinoctii nullum errorem efficere posset in cele¬bratione paschalis festivitatis, ut clare ex situatione aurei cycli videtur. Neque etiam in duobus diebus no¬tari error posset. Immo, quoniam haec nostra correctio ad unitatem et concordantiam reducit tres linguas, Hebraeam, Graecam et Latinam, etiam quoad embolis¬males annos minor error exorietur; et manifestum est ex praeventione aequinoctii error paschalis plenilunii hoc ex situatione aurei cycli in kalendario, quoniam si exoriri deberet, oporteret hunc exoriri primo VIII et post hoc XIX aurei cycli numeris existentibus. Sed quoniam illi anni semper embolismales sunt, ut prae¬habitum est, tunc praetacti numeri usque ad multos centenarios annorum potius tertiam decimam lunatio¬nem quam primam ostenderent secundum regulam anti¬quorum, quae in embolismalibus annis iubet non in Martio, sed (in) Aprili pascha celebrari. Quare conclu¬ditur nostrum kalendarium modo praetacto correctum per omissionem bisexti in 304. anno ita registrari, quod tam in primationibus quam paschalibus festivitatibus usque ad mille futuros annos et ultra veritatem ostendet secundum positiones modernorum magistrorum pro¬bationum et eorum, qui ante nos fuere, (V,H) ⌈et secun¬dum computum Iudaeorum et positionem eorum, quae habet, quod anticipatio aequinoctii fiat in 350 annis per diem unum; tunc ultra 6000 annorum cum Iudaeis con¬cordabit.⌉ Licet ex his omnibus humanis experimentis particu¬lariter captis nulla ex motu luminarium de praeterito certitudo ad futura habeatur nisi quantum ordo et regularitas inventorum motuum praesumi de futuris permittit. (V,H) ⌈Solet etiam a nonnullis obici, quod hic modus turbaret calculatores tabularum Alfonsii et laederet eos, qui contractus ad certam diem inierunt. Quibus faci¬liter responderi potest, quod nulla harum causarum nos impedire debet, quominus in Dei ecclesia reformatio festorum fiat. Nam facile est calculatoribus ad hunc annum respicere et pro anno domini 1440 novas radices ponere sicuti etiam iam per quendam aera novi con¬cilii pro eo anno reducta existat pro facilitate calcu¬lationum ac perpetua memoria huius sacri concilii. Non enim posset maior concilii memoria haberi quam ex ista praefata correctione, ad quam in futuris tempori¬bus calculatores semper necessario advertent. – In con¬tractibus vero universitati non fit praeiudicium, quia, si cedet uni in certo casu eidem cedet in commodum. Et in parva temporis mora, quae creditori tamen solvere tenenti hic aufertur, non est magnum praeiudicium, ut posset statui, quia, ut frequenter statuti dies solvendi annuos census sunt festivi, quod amplius in octavis obli¬gati forent, et ita nulli fieret praeiudicium, et mala con¬suetudo de ecclesia tolleretur quoad solutiones in mag¬nis saepe festivitatibus etiam sub magnis poenis fieri consuetas.⌉ Cum ergo haec correctio de facili sit practicabilis et tantae utilitatis, quod per ipsam ad regularum nobis in sacris conciliis traditarum reducamur observantiam, magna aviditate eandem haec sacra synodus Basiliensis sperandum acceptabit. Si enim ita legitur in actione prima Chalcedonensis concilii: «Omnis, qui non cele¬brat sanctum diem paschae secundum sanctae catholicae ecclesiae regulam, anathema sit», cura maxima adhiberi debet, quod et praeceptum Dei simul et patrum regulae in veritate concurrant, et maxime quartadecimanorum, qui et tesserakedecaditae dicuntur, abiuratio haeresis ibidem gestis Chalcedonensis synodi inserta patres pro reformatione unitos movere debet, quoniam anathemati¬zare eos oportebat quartadecimanam haeresim et eos, qui paschae sollemnitatem secundum catholicae ecclesiae regulam non celebrabant. Haec pensantes agite, patres, ut reiecto paschali er¬rore veritati insistamus, ut sic de hac vera temporali festivitate ad aeternam transferri mereamur. Amen.